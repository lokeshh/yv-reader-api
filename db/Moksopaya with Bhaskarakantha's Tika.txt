<!DOCTYPE html>
<html><head>
<meta http-equiv="content-type" content="text/html; charset=UTF-8">
    <meta charset="utf-8">
    <meta name="viewport" content="width=device-width, initial-scale=1.0">
<title>Moksopaya with Bhaskarakantha's Tika</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
<style></style></head>
<body><br><br>


Moksopaya (also known as "Yogavasistha")<br>
with Bhaskarakantha's Tika<br>
<br>
Prakaranas 1 - 4 (without notes)<br>
<br>
<br>
[Uncorrected preprint of the edition published by W. Slaje in 1996]<br>
<br>
<br>
<br>
REFERENCE SYSTEM:<br>
Mo_ = Moksopaya, MoT_ = Moksopaya-Tika:<br>
[prakarana],[sarga].[verse]<br>
<br>
<br>
<br>
<br>

<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tbody><tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</tbody></table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<br>
<br>
<br>


<br>
<br>
<br>
oṃ<br>
     svātantryākhyaguṇeritena satataṃ saṅkṣobhyamāṇān nijād<br>
     icchāmandarakeṇa sārabharitād rūpād alolāt sadā  /<br>
     svāntaḥsthaṃ svamayaṃ svabhinnasadṛśaṃ tattvāliratnoccayam<br>
     bodhāhvaḥ pratibhāsayan parasarinnātho jayaty adbhutaḥ  // *1 //<br>
<br>
<br>
<br>
<br>
     śuddhaṃ sphāṭikadarpaṇena sadṛśaṃ nityaṃ svaśaktyutthitair<br>
     acchatvāt svamayīkṛtam bahuvidhair bāhyāntaraiḥ svair malaiḥ  /<br>
     śaktyaitān api sarvadātmani layīkurvāṇam ādyaṃ śivam<br>
     bodhāhvam praṇato 'smi devam anaghaṃ ṣaṭkośadāvānalam  // *2 //<br>
<br>
<br>
<br>
<br>
     bodhābodhavibhedabhāsanaparam bodhānvitair bodhitam<br>
     bodhābodhavihīnamūrtim amalam bodhaikasāraṃ vibhum  /<br>
     bodhābodhavibhedagopanakaraṃ svasmiṃs tu tasyāpy anu<br>
     bodhaṃ taṃ śaraṇaṃ śrayāmi satataṃ sadbodhasamprāptaye  // *3 //<br>
<br>
<br>
<br>
<br>
     svacchatvāśrayamātṛbhāvabhajanād vaiḍūryanāmārhatām<br>
     āsādyānv avatāranāmakalanām etyācchameyāspadām  /<br>
     tattvaṃ svam prakaṭaṃ vidhāya ca tataḥ svam bhāvam evāgato<br>
     yas tasmai satataṃ svabhāvagurave nairguṇyadhāmne namaḥ  // *4 //<br>
<br>
<br>
<br>
<br>
     acchācchasvavimarśane 'pi kuśalo vaiḍūryanāmnāśrito<br>
     yāto 'to 'nv avatārabhāvam amalaṃ tattvopadeśecchayā  /<br>
     śiṣyāṇām upadiśya tattvam atha yaḥ svaṃ rūpam evāgatas<br>
     tasmai śrīnidhaye prakāśagurave sadbodhadātre namaḥ  // *5 //<br>
<br>
<br>
     dehādristhamanodrumotthakalanāśākhālisandhyantarād<br>
     draṣṭuṃ jāḍyaharaṃ vimarśavibhavād unmeṣarūpaṃ ravim  /<br>
     lagnā ye satataṃ tadekamayatām paśyanta ātmany atho<br>
     saṃsāre 'pi ca tatprakāśavaśato bhāte 'stu tebhyo namaḥ  // *6 //<br>
<br>
<br>
<br>
<br>
     apūrvaṃ sāmarthyaṃ kim api hṛdayāgocara idam<br>
     paricchedātītaṃ jayati laghumukhyam bhagavataḥ  /<br>
     vivṛttyākhye karmaṇy atimahati vākpatyaviṣaye<br>
     yadāviṣṭo 'muṣminn api bhajati mūko 'py adhikṛtim  // *7 //<br>
<br>
<br>
<br>
<br>
     svataḥsiddhāl labdham paramagahanaṃ yat svajanakād<br>
     rahasyaṃ saṅkṣepān niratiśayam ābhyantaram alam  /<br>
     tad etat sarveṣu prakaṭayitum evātra vihito<br>
     mayāsāv udyogo na nijadhiṣaṇākhyāpanadhiyā  // *8 //<br>
<br>
<br>
<br>
<br>
     svabhāvenaivāndhāḥ katicid apare roṣatamasā<br>
     pareṣāṃ nāpekṣā bhavati ca nijālokavibhavāt  /<br>
     ato vyākhyādīpe 'prakaṭa iva nātrāsty adhikṛto<br>
     bhaved vā ko 'pīti bhramata iha yatnas tu racitaḥ  // *9 //<br>
<br>
<br>
<br>
     avatārakaṇṭhaputraḥ pautro vaiḍūryakaṇṭhapādānām  /<br>
     bhāskarakaṇṭho racayati vidvatkaṇṭhe vibhūṣaṇaṃ vyākhyām  // *10 //<br>
<br>
<br>
      śaktyādīnām abhāve me pravṛttasya pade pade  /<br>
     skhalitāni bhaviṣyanti santu santo 'valambanam  // *11 //<br>
<br>
<br>
     nutvā gaṇeśaṃ vibudheśavandyaṃ vāgdevatāṃ ca pratibhāsvarūpām  /<br>
     gurūṃs tathā kaulanarottamādīn karomi ṭīkāṃ śrutipātrapeyām  // *12 //<br>
<br>
<br>
     gurūṇāṃ caraṇau smṛtvā kṛtvā svātmārcanaṃ svataḥ  /<br>
     mokṣopāyābhidhe granthe vyākhyāṃ kurve samāsataḥ  // *13 //<br>
<br>
<br>
************************************************************************<br>
<br>
<br>
iha khalu kaścin mahāpuruṣaḥ 
śrīvālmīkinibaddhaśrīmahārāmāyaṇākhyasāgarādikāṇḍasthaśrīrāmajñānotpādakaśrīvasiṣṭhopadeśaratnaiḥ
 svayam āsāditasamyagjñānākhyaprakāśaḥ athānyān prati dayayā 
prakaṭīkaraṇārtham proktasāgarāt tāny uddhartukāmas 
taduddhṛtinirvighnasamāptigamanāya paradevatāsvarūpam paramātmānaṃ 
stauti<br>
     divi bhūmau tathākāśe bahir antaś ca me vibhuḥ /<br>
     yo 'vabhāty avabhāsātmā tasmai viśvātmane namaḥ // Mo_1,1.1 //<br>
"tasmai" prasiddhāya | "viśvātmane" sarvasāratvena sthitatvāt sarveṣām 
ātmabhūtāyārthāt paramātmane "namaḥ" | aparimitāyāṃ tatsattāyām 
parimitasvasattānyagbhāvarūpaḥ prahvībhāvaḥ astu | tatsattāyām eva 
svasattāṃ līnām bhāvayāmīti yāvat | "tasmai" kasmai | "avabhāsātmā" 
bāhyāntarālokagatanānāvidhabāhyāntarapadārthavṛndaviṣayajñānasārabhūtaḥ |
 "yaḥ "viśvātmā | "avabhāti" pratyakṣam eva sphurati | yataḥ pratyakṣaṃ 
sphurantaḥ nānābhāsāḥ vicāraviṣayīkṛtāḥ santaḥ anirvācyatāsvarūpāyām 
paramātmatāyām eva viśrāmyanti | tataḥ nānāvabhāsāvabhāsena 
paramātmaivāvabhātīti bhāvaḥ | "yaḥ" kathambhūtaḥ | "vibhuḥ" vyāpakaḥ | 
kutra | "me" parimitapramātṛtāsādanena cinmātrarūpāparimitapramātṛbhāvāc
 cyutasyāta eva paricchinnavācakāsmacchabdavācyatāṃ gatasya 
parimitapramātuḥ | "bahiḥ "bāhye | ahantāviṣayatām anīte pradeśe iti 
yāvat | punaḥ kutra | "antaś ca" ahantāviṣayatāṃ nīte pradeśe ca | 
"bahiḥ" kiṃrūpe | "divi" samastasurādhārabhūtasvargalokarūpe | tathā 
"bhūmau" samastanarādinānāvidhabhūtādhārabhūtabhūlokarūpe | "tathā" 
tadvat | "ākāśe" śūnyamātrādhārabhūtākāśalokasvarūpe | etena 
caturdaśabhuvanānāṃ grahaṇaṃ jñeyaṃ | "antaś ca" kiṃrūpe | "divi" 
dyotanamātrasvarūpasvapnāvasthārūpe | "bhūmau" sthūlatvasādṛśyāj 
jāgradavasthārūpe | "tathā" tadvat | "ākāśe" śūnyamātrādhāratvasādṛśyāt 
suṣuptyavasthāsvarūpe | atra ca paramātmanaḥ vyāpakatvaṃ 
śaktiprādhānyenopādānatayā sthitatvāt svaprādhānyena sākṣitayā 
sthitatvāc ceti dvividhaṃ jñeyam | evam 
abhīṣṭasamu-citadevatānamaskāralakṣaṇam maṅgalaṃ kṛtvā 
uddhariṣyamāṇasyāsya granthasyādhikāryādyanubandhacatuṣṭayaṃ vaktukāmaḥ 
sa evoddhṛtikāraḥ abhidheyasambandhaprayojanāny arthāt sūcayan 
adhikārinirūpaṇaṃ sākṣātkaroti || MoT_1,1.1 ||<br>
<br>
<br>
<br>
     aham baddho vimuktaḥ syām iti yasyāsti niścayaḥ /<br>
     nātyantatajjño nātajjñaḥ so 'smiñ śāstre 'dhikāravān // Mo_1,1.2 //<br>
 śrībhagavatkṛpākaṭākṣapātrībhūtasya "yasya" puruṣasya | 
ahamparimitapramātṛrūpaḥ "aham baddhaḥ" svātmabhāvena 
niścitadehopayogibhogajālāsaktacittaḥ | asmi katham iti śeṣaḥ | 
proktajālānāsaktacittaḥ kathaṃ "syām" bhave-yam | "iti" evam |" 
niścayaḥ" manasi satatam anusandhānaṃ | syāt | "saḥ" puruṣaḥ | "asminn" 
uddhariṣyamāṇe mokṣopāyākhye granthe | "adhikāravān" syāt | tasyaivedaṃ 
śāstraṃ vicāraṇīyam ity arthaḥ | "saḥ" kathambhūtaḥ | nātyantaṃ tajjñaḥ 
"nātyantatajjñaḥ" | muktikāmatvena samyagjñānarahita 4ity arthaḥ | 
samyagjñānī hi muktim api na kāṅkṣati | kāṅkṣāmātrasyaiva bandhatvāt | 
punaḥ kathambhūtaḥ | "nātajjñaḥ" | bhogākāṅkṣāyāḥ muktatvāt | atajjño hi
 bhogākāṅkṣāṃ tyaktuṃ na śaknoti | atyantatajjñe kṛtakṛtyatvāt "asmiñ 
śāstre" anadhikāraḥ | atajjñe tu ayogyatayeti vibhāgaḥ | atra 
paramātmatattvaikyam abhidheyam | pade pade tasyaivābhidhānāt 
svaviṣayajñānadvāreṇa mokṣākhyaparamaprayojanasādhakatvāc ca | 
sarvaśāstreṣv abhidheyasyaiva paramaprayojanasādhakatvadarśanāt | 
tadviṣayaṃ samyagjñānam avāntaraprayojanam | anyathā tatkāṅkṣiṇaḥ 
amūrkhasyāvāntarādhikāritvaṃ na syāt | paramaprayojaṇam muktir | anyathā
 tatkāṅkṣiṇaḥ mumukṣoḥ paramādhikāritvaṃ na syāt | 
śāstrāvāntaraprayojanayoḥ abhidheyaparamaprayojanayoś ca 
sādhyasādhanabhāvaḥ sambandhaḥ | adhikārī tu svakaṇṭhenaivokta iti 
sarvaṃ svastham || MoT_1,1.2 ||<br>
<br>
<br>
<br>
evam adhikāryādi nirūpya śāstroddhāram ārabhate<br>
     vālmīkir uvāca<br>
iti | "vālmīkiḥ" vālmīkināmā ṛṣiḥ | "uvāca" uktavān | śrīrāmam prati iti śeṣaḥ | kim uvācety āśaṅkāyām āha<br>
     kathopāyān vicāryādau mokṣopāyān imān atha |<br>
     yo vicārayati prājño na sa bhūyo 'bhijāyate || MoT_1,1.3 ||<br>
<br>
<br>
<br>
kathārūpā upāyāḥ "kathopāyāḥ" | tān | kathānām api samyagjñānam prati 
pravartakatvenopāyatvaṃ jñeyam | "imān" vakṣyamāṇān | nanu śrīvālmīkiḥ 
śrīrāmavṛttāntamayaṃ śrīmahārāmāyaṇaṃ śrīrāmam praty eva katham 
uvācānyasyaiva hy anyavṛttāntakathanam ucitam iti cet | satyam | 
adyakalpe bhavaḥ śrīvālmīkir adyakalpe bhavaṃ śrīrāmam prati 
purātanakalpaśrīvālmīkikṛtam purātanaśrīrāmavṛttāntamayaṃ 
śrīmahārāmāyaṇam uvāceti kecid atra samādadhate | kim asmākaṃ 
vyākhyāmātrapravṛttānām etadyuktatvāyuktatvacintanena | asti cātra kim 
api nigūḍham bījam "api pauruṣam ādeyam" ityādivakṣyamāṇaślokasūcitam | 
tac ca pratibhāvatāṃ svayam eva gamyam | anyeṣāṃ tatkathanam ayuktam | 
ity alaṃ rahasyodghāṭanena || MoT_1,1.3 ||<br>
<br>
<br>
<br>
     asmin rāmāyaṇe rāma kathopāyān mahāphalān /<br>
     etāṃs tu prathamaṃ kṛtvā purāham arimardana // Mo_1,1.4 //<br>
     śiṣyāyāsmai vinītāya bharadvājāya dhīmate /<br>
     ekāgro dattavān ramyān maṇīn abdhir ivārthine // Mo_1,1.5 //<br>
"rāme"ty āmantraṇam | rāmasyaiva pratipādyatvāt | "etān" tvayā "asmin" 
samaya eva dṛṣṭān | ādau "kṛtvā" sampādya | "asmai" agre sthitāya | 
"ekāgraḥ" etasya vinayena etasmiṃl lagnacittaḥ | yugalakam || 
MoT_1,1.4-5 ||<br>
<br>
<br>
<br>
     tata ete kathopāyā bharadvājena dhīmatā /<br>
     kasmiṃścin merugahane brahmaṇo 'gra udāhṛtāḥ // Mo_1,1.6 //<br>
"udāhṛtāḥ" kathitāḥ || MoT_1,1.6 ||<br>
<br>
<br>
     athāsya tuṣṭo bhagavān brahmā lokapitāmahaḥ /<br>
     varam putra gṛhāṇeti samuvāca mahāśayaḥ // Mo_1,1.7 //<br>
 spaṣṭam || MoT_1,1.7 ||<br>
<br>
<br>
<br>
bharadvājaḥ kathayati<br>
     bhagavan bhūtabhavyeśa varo 'yam me 'dya rocate /<br>
     yeneyaṃ janatā duḥkān mucyate tad udāhara // Mo_1,1.8 //<br>
 "bhūtabhavyeśā"tītānāgatayor īśātītānāgatajñeti yāvat | "udāhara" 
kathaya || MoT_1,1.8 || bharadvājavākyaṃ śrutvā śrībrahmā kathayati<br>
     guruṃ vālmīkim atrāśu prārthayasva prayatnataḥ /<br>
     tenedaṃ yat samārabdhaṃ rāmāyaṇam aninditam // Mo_1,1.9 //<br>
     tasmiñ jñāte naro mohāt samagrāt santariṣyati /<br>
     setunevāmbudheḥ pāram apāraguṇaśālinā // Mo_1,1.10 //<br>
yugalakam | "pāram" iti pūrvārdhenāpi yojyam | "ambudher" iti pañcamī brahmavākyam upasaṃharati || MoT_1,1.9-10 ||<br>
<br>
<br>
<br>
     ity uktvā sa bharadvājam parameṣṭhī mamāśramam /<br>
     abhyāgamat samaṃ tena bharadvājena bhūtakṛt // Mo_1,1.11 //<br>
parame cinmātrākhye uttame pade tiṣṭhati śuddhamanorūpatvād iti "parameṣṭhī" || MoT_1,1.11 ||<br>
<br>
<br>
<br>
     tūrṇaṃ sampūjito devaḥ so 'rghyapādyādinā mayā /<br>
     avocan mām mahāsattvaḥ sarvabhūtahite rataḥ // Mo_1,1.12 //<br>
                                                  [BhG V 25d]<br>
spaṣṭam || MoT_1,1.12 ||<br>
brahmā kathayati<br>
     rāmasvabhāvakathanād asmād varamune tvayā /<br>
     nodyogaḥ samparityājya ā samāpter aninditāt // Mo_1,1.13 //<br>
"ā samāpteḥ "samāptiparyantam || MoT_1,1.13 ||<br>
<br>
<br>
nanu kimartham udyogaṃ na tyajāmīty | atrāha<br>
     jñātenānena loko 'yam asmāt saṃsārasaṅkaṭāt /<br>
     samuttariṣyati kṣipram potenevātha sāgarāt // Mo_1,1.14 //<br>
"atha"śabdaḥ pādapūraṇārthaḥ || MoT_1,1.14 ||<br>
<br>
<br>
     vaktuṃ tavaitam evārtham aham āgatavān ayam /<br>
     kuru lokahitārthaṃ tvaṃ śāstram ity uktavān ajaḥ // Mo_1,1.15 //<br>
spaṣṭam | brahmaṇo vākyam upasaṃharati "ity uktavān" iti || MoT_1,1.15 ||<br>
<br>
<br>
<br>
     rāma puṇyāśramāt tasmāt kṣaṇād antardhim āgataḥ /<br>
     muhūrtād udyataḥ proccais taraṅga iva vāriṇaḥ // Mo_1,1.16 //<br>
<br>
<br>
<br>
"puṇyāśramāt" pavitrāt madāśramāt | "tasmāt" tasmin samaye gṛhītāt | munayo<br>
hi navīnāni navīnāny āśramāṇi gṛhṇanti | brahmā ka "iva" | "taraṅga iva"
 | yathā "vāriṇaḥ" "udyataḥ" pūrvam utthitaḥ "taraṅgaḥ" | "muhūrtād 
antardhim" āgacchati tathety arthaḥ || MoT_1,1.16 ||<br>
<br>
<br>
<br>
     tasmin prayāte bhagavaty ahaṃ vismayam āgataḥ /<br>
     punas tatra bharadvājam apṛcchaṃ svacchayā dhiyā // Mo_1,1.17 //<br>
"bharadvājaṃ" kathambhūtam | upalakṣitaṃ kayā | "svacchayā dhiyā" | 
anyathā pṛcchanam ayuktam eva syād iti bhāvaḥ || MoT_1,1.17 ||<br>
<br>
kim apṛccha ity | atrāha<br>
     kim etad brahmaṇā proktam bharadvāja vadāśu me /<br>
     ity uktena punaḥ proktam bharadvājena me 'nagha // Mo_1,1.18 //<br>
"anagha" he doṣarahita rāma || MoT_1,1.18 ||<br>
<br>
bharadvājaḥ kathayati<br>
     etad uktam bhagavatā yathā rāmāyaṇaṃ kuru /<br>
     sarvalokahitāyāśu saṃsārārṇavapotakam // Mo_1,1.19 //<br>
"etat"padākāṅkṣām pūrayati "yathe"ti || MoT_1,1.19 ||<br>
nanu tatas tava kim ity | atrāha<br>
     mahyaṃ ca bhagavan brūhi kathaṃ saṃsārasaṅkaṭe /<br>
     rāmo vyavahṛto 'py asmin bharataś ca mahāmanāḥ // Mo_1,1.20 //<br>
"vyavahṛtaḥ" vyavahāraṃ kṛtavān | "api"śabdaḥ asambhāvanādyotakaḥ "saṃsārasaṅkaṭe" ity anena sambadhyate || MoT_1,1.20 ||<br>
<br>
<br>
<br>
     śatrughno lakṣmaṇaś cāpi sītā cāpi yaśasvinī /<br>
     rāmānuyāyinas te vā mantriputrā mahādhiyaḥ // Mo_1,1.21 //<br>
spaṣṭam || MoT_1,1.21 ||<br>
<br>
<br>
     nirduḥkhatāṃ yathaite tu prāptās tad brūhi me sphuṭam /<br>
     tathaivāhaṃ tariṣyāmi tato janatayā saha // Mo_1,1.22 //<br>
"ete" rāmādayaḥ || MoT_1,1.22 ||<br>
śrīvālmīkiḥ śrīrāmam prati kathayati<br>
     bharadvājena rājendra yadety ukto 'smi sādaram /<br>
     tadā kartuṃ vibhor ājñām ahaṃ vaktum pravṛttavān // Mo_1,1.23 //<br>
"asmi" aham | "iti" pūrvoktaprakāreṇa | "uktaḥ" kathitaḥ | "vibhoḥ" brahmaṇaḥ || MoT_1,1.23 ||<br>
<br>
<br>
<br>
pravṛttim eva sphuṭayati<br>
     śṛṇu vatsa bharadvāja yathāpṛṣṭaṃ vadāmi te /<br>
     śrutena yena sammoham alaṃ dūre kariṣyasi // Mo_1,1.24 //<br>
"alam" atiśayena | "śṛṇv" iti pratijñāṃ sampādayitum prastāvaṃ karoti || MoT_1,1.24 ||<br>
<br>
<br>
     tathā vyavahara prājña yathā vyavahṛtaḥ sukhī /<br>
     sarvāsaṃsaktayā buddhyā rāmo rājīvalocanaḥ // Mo_1,1.25 //<br>
"sarvāsaṃsaktayā" samastaphalāsaṅgarahitayā || MoT_1,1.25 ||<br>
na kevalaṃ rāma eva kiṃ tv anye 'pīty abhiprāyeṇa kathayati<br>
     lakṣmaṇo bharataś caiva śatrughnaś ca mahāmanāḥ |<br>
     kausalyā ca sumitrā ca sītā daśarathas tathā || MoT_1,1.26 ||<br>
<br>
<br>
spaṣṭam || MoT_1,1.26 ||<br>
<br>
<br>
     kṛtāsthaś cāvirodhaś ca bodhapāram upāgataḥ /<br>
     vasiṣṭho vāmadevaś ca mantriṇo 'ṣṭau tathetare // Mo_1,1.27 //<br>
"kṛtāstha" iti nāma "avirodha" iti ca | "aṣṭau mantriṇaḥ" aṣṭāv amātyās |
 "tathetare" anye 'py aṣṭau mantriṇaḥ | tena ṣoḍaśa mantriṇa iti 
paramārthaḥ || MoT_1,1.27 ||<br>
"itara" ity asyārthaṃ sphuṭaṃ kathayati<br>
     ghṛṣṭir vikunto bhāmaś ca satyavardhana eva ca /<br>
     vibhīṣaṇaḥ suṣeṇaś ca hanumān indrajit tathā // Mo_1,1.28 //<br>
spaṣṭam || MoT_1,1.28 ||<br>
<br>
<br>
     ete 'ṣṭāviṃśatiḥ proktāḥ samanīrāgacetasaḥ /<br>
     jīvanmuktā mahātmāno yathāprāptānuvartinaḥ // Mo_1,1.29 //<br>
"yathāprāptānuvartinaḥ" | na tu svaprayatnaniṣṭhā iti yāvat || MoT_1,1.29 ||<br>
<br>
<br>
     ebhir yathā hṛtaṃ dattaṃ gṛhītam uṣitaṃ smṛtam /<br>
     tathā ced vartase putra mukta evāsi saṅkaṭāt // Mo_1,1.30 //<br>
"ebhiḥ" rāmādibhiḥ || MoT_1,1.30 ||<br>
<br>
<br>
bharadvājasya praśnāvasaradānārthaṃ sargāntaślokena tāvat svavākyam upasaṃharati<br>
     apārasaṃsārasamudrapātī<br>
     labdhvā parāṃ yuktim udārasattvaḥ /<br>
     na śokam āyāti na dainyam eti<br>
     gatajvaras tiṣṭhati nityatṛptaḥ // Mo_1,1.31 //<br>
"apāraḥ" yaḥ "saṃsārasamudraḥ" | tatra "pātī" patanaśīlaḥ | 
"udārasattvaḥ" utkṛṣṭadhairyayuktaḥ "puruṣaḥ" | "parām" utkṛṣṭāṃ | 
"yuktiṃ" dṛśyātyantābhāvajñānalakṣaṇāṃ vakṣyamāṇāṃ yuktiṃ | prāpya | 
"śokam" apekṣālakṣaṇaṃ śokaṃ | "nāyāti" | tathā "dainyam" dīnatvam | 
atṛptim iti yāvat | "naiti" | pratyuta "gatajvaraḥ" 
apekṣāsvarūpajvararahitaḥ | ata eva "nityatṛptaḥ" "tiṣṭhatī"ti śivam || 
MoT_1,1.31 ||<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe prathamaḥ sargaḥ || 1,1 ||<br>
<br>
<br>
************************************************************************<br>
<br>
<br>
bharadvājaḥ pṛcchati<br>
     jīvanmuktasthitim brahman kṛtvā rāghavam āditaḥ /<br>
     kramāt kathaya me nityam bhaviṣyāmi sukhī yathā // Mo_1,2.1 //<br>
"brahman" śrīvālmīke | tvaṃ | "jīvanmuktasthitiṃ" jīvanmuktamaryādāṃ | 
"rāghavaṃ" śrīrāmam | "āditaḥ" "kṛtvā" | "me kathaya" 
śrīrāmavṛttāntadvāreṇa kathayeti bhāvaḥ | nanu kimarthaṃ kathayāmīty | 
atrāha | "bhaviṣyāmī"ti | ahaṃ "yathā" yena jīvanmuktasthitikathanena | 
"nityasukhī" jīvanmuktyākhyamahāsukhayukto | "bhaviṣyāmi" || MoT_1,2.1 
||<br>
śrīvālmīkiḥ śrīrāmavṛttāntaśravaṇādhikāritvasampādanārthaṃ tāvat sāmānyenopadeśaṃ karoti<br>
     bhramasya jāgatasyāsya jātasyākāśavarṇavat /<br>
     apunaḥsmaraṇam manye sādho vismaraṇaṃ varam // Mo_1,2.2 //<br>
he "sādho" | aham "asya" puraḥ sphurataḥ | "jāgatasya" jagatsambandhinaḥ
 | tadviṣayasyeti yāvat | tathā "ākāśavarṇavat" ākāśanīlimavat | 
"jātasya" prādurbhūtasya | mithyābhātasyeti yāvat | "bhramasya" 
jagattvajñānarūpasya mithyājñānasya | "apunaḥsmaraṇam" 
punaḥsmṛtiviṣayabhāvānayanam | upekṣām iti yāvat | "varam" utkṛṣṭaṃ | 
"vismaraṇam" vismṛtiṃ | "manye" | upekṣā evātra yuktā | na vismṛtiḥ | 
tasyāḥ jāḍyavyāptatvād iti bhāvaḥ || MoT_1,2.2 ||<br>
<br>
<br>
<br>
nanu tad "apunaḥsmaraṇaṃ "kenopāyena bhaviṣyatīty | atrāha<br>
     dṛśyātyantābhāvabodhaṃ vinā tan nānubhūyate /<br>
     kadācit kenacin nāma sa bodho 'nviṣyatām ataḥ // Mo_1,2.3 //<br>
"nāma" niścaye | "kenacit" puruṣeṇa | "tad" apunaḥsmaraṇaṃ | dṛśyasya ...<br>
<br>
<br>
<br>
...<br>
<br>
      ajñānasughanākārā ghanāhaṅkāraśālinī /<br>
     punar janmakarī proktā malinā vāsanā budhaiḥ // Mo_1,2.12 //<br>
paṇḍitaiḥ "vāsanā" "malinā" "uktā" | kathambhūtā | "ajñānasughanākārā" |
 "ajñānena" cinmātrājñānena | "sughanaḥ ākāraḥ" yasyāḥ | sā | 
cinmātrājñānenaiva hi vāsanā ghanībhavanti | anyathā 
śuddhacinmātraikyena vāsanā kiṃviṣayā syāt | punaḥ kathambhūtā | 
"ghanaḥ" acchinnaḥ | yaḥ "ahaṅkāraḥ" dehādiviṣayaḥ ahambhāvaḥ | tena 
"śālinī" | vāsanāvaśenaiva hi dehādiniṣṭhaḥ ahaṅkāro ghanībhavati | 
punaḥ kathambhūtā | "punaḥ janmakarī" punar api bhavakarī | 
padārthabhāvena vyaktībhāvāt || MoT_1,2.12 ||<br>
śuddhāyāḥ svarūpaṃ kathayati<br>
     punarjanmāṅkuratyaktā sthitā sambhṛṣṭabījavat /<br>
     dehāntaṃ dhriyate jñātajñeyā śuddheti socyate // Mo_1,2.13 //<br>
paṇḍitaiḥ "sā" vāsanā | "śuddheti" kathyate | "sā" kā | yā "dehāntaṃ" 
dehasthitiparyantam eva | na tu tadanantaram api | "dhriyate" 
avatiṣṭhate | yā kathambhūtā |" punarjanmā"khyen"āṅkureṇa" "tyaktā" | 
yataḥ "sambhṛṣṭabījavat" bharjitabījavat | "sthitā" | yathā sambhṛṣṭam 
bījam ākāramātreṇa tiṣṭhati | aṅkurasamarthaṃ na bhavati | tathā śuddhā 
vāsanāpy ākāramātreṇaiva tiṣṭhati | janmāṅkurotpādanasamarthā na 
bhavatīty arthaḥ | punaḥ kathambhūtā | "jñātaṃ jñeyam" avaśyajñeyatvena 
sthitam paramātmatattvam | yayā hetubhūtayā | tādṛśī | 
śāstravicārādirūpayā śuddhayā vāsanayaiva hi paramātmatattvaṃ jñāyate ||
 MoT_1,2.13 ||<br>
śuddhāyā āśrayaviśeṣaṃ kathayati<br>
     apunarjanmakaraṇī jīvanmukteṣu dehiṣu /<br>
     vāsanā vidyate śuddhā dehe cakra iva bhramaḥ // Mo_1,2.14 //<br>
"jīvanmukteṣu dehiṣu" jīveṣu | "apunarjanmakaraṇī" punarjanmākārikā | 
"śuddhā" "vāsanā dehe vidyate" | na tu citte | kā "iva "| "bhramaḥ" 
"iva" | yathā "bhramaḥ" cākrākāreṇa bhramaṇaṃ | "cakre" vidyate | 
tathety arthaḥ | jīvanmuktānāṃ vāsanā phalādyanusandhānānutpādikā 
evāstīti bhāvaḥ || MoT_1,2.14 ||<br>
<br>
<br>
<br>
jīvanmuktalakṣaṇaṃ kathayati<br>
     ye śuddhavāsanā bhūyo na janmānarthabhājanam /<br>
     jñātajñeyās ta ucyante jīvanmuktā mahādhiyaḥ // Mo_1,2.15 //<br>
"śuddhā vāsanā" yeṣāṃ | te | tādṛśāḥ || MoT_1,2.15 ||<br>
sāmānyenopadeśaṃ kṛtvā śrīrāmavṛttāntam ārabhate<br>
     jīvanmuktapadam prāpto yathā rāmo mahāmatiḥ /<br>
     tat te 'ham sampravakṣyāmi jarāmaraṇaśāntaye // Mo_1,2.16 //<br>
nanu kimarthaṃ śrīrāmajīvanmuktiprāptiṃ kathayasīty | atrāha "jare"ti | 
śrīrāmajīvanmuktipadaprāptiśravaṇena hi tavāpi tadvyavahārānusāreṇa 
jarādiśāntir bhavatīti bhāvaḥ || MoT_1,2.16 ||<br>
nanu bahūpadeśakāṅkṣiṇo mama kiṃ rāmakramamātrakathanenety | atrāha<br>
     bharadvāja mahābuddhe rāmakramam imaṃ śubham /<br>
     śṛṇu vakṣyāmi tenaiva sarvaṃ jñāsyasi sarvathā // Mo_1,2.17 //<br>
"sarvathe"ty anena tataḥ kāpy ākāṅkṣā tava na syād iti bhāvaḥ || MoT_1,2.17 ||<br>
tad eva kathayati<br>
     vidyāgṛhād viniṣkramya rāmo rājīvalocanaḥ /<br>
     divasāny anayad gehe līlābhir akutobhayaḥ // Mo_1,2.18 //<br>
"divasāni" | na tu māsān | avidyamānaṃ kuto 'pi bhayaṃ yasya saḥ "akutobhayaḥ "| nirbhaya ity arthaḥ || MoT_1,2.18 ||<br>
<br>
<br>
<br>
     atha gacchati kāle 'tra pālayaty avaniṃ nṛpe /<br>
     prajāsu vītaśokāsu sthitāsu vigatajvaram // Mo_1,2.19 //<br>
     tīrthamunyāśramaśreṇīṃ draṣṭum utkaṇṭhitam manaḥ /<br>
     rāmasyābhūd bhṛśaṃ tatra kadācid guṇaśālinaḥ // Mo_1,2.20 //<br>
spaṣṭam | yugmam || MoT_1,2.19-20 ||<br>
<br>
<br>
     rāghavaś cintayitvaivam upetya caraṇau pituḥ /<br>
     haṃsaḥ padmāv iva navau jagrāha navakesarau // Mo_1,2.21 //<br>
pādavandanaṃ cakārety arthaḥ || MoT_1,2.21 ||<br>
śrīrāmaḥ pitaram prati kathayati<br>
     tīrthāni devasadmāni vanāny āyatanāni ca /<br>
     draṣṭum utkaṇṭhitaṃ tāta mamedaṃ hi bhṛśam manaḥ // Mo_1,2.22 //<br>
"hi" niścaye || MoT_1,2.22 ||<br>
<br>
<br>
<br>
     tad etām arthanām pūrvāṃ saphalīkartum arhasi /<br>
     na so 'sti bhuvane tāta tvayā yo 'rthī vimānitaḥ // Mo_1,2.23 //<br>
mayādya tāvat tava kāpi prārthanā na kṛteti "pūrvām" ity asyābhiprāyaḥ || MoT_1,2.23 || śrīrāmaprārthanām upasaṃharati<br>
     iti samprārthito rājā vasiṣṭhena samaṃ tadā /<br>
     vicāryāmuñcad evainaṃ rāmam prathamam arthinam // Mo_1,2.24 //<br>
"vicāryai"va | na tu "vicāram" akṛtvā | "prathamam arthinaṃ" tatpūrvam arthibhūtam || MoT_1,2.24 ||<br>
<br>
<br>
<br>
     śubhe nakṣatradivase bhrātṛbhyāṃ saha rāghavaḥ /<br>
     maṅgalālaṅkṛtavapuḥ kṛtasvastyayano dvijaiḥ // Mo_1,2.25 //<br>
     vasiṣṭhaprahitair vipraiḥ śāstratajjñaiḥ samanvitaḥ /<br>
     snigdhaiḥ katipayair eva rājaputravaraiḥ saha // Mo_1,2.26 //<br>
     ambābhir vihitāśīrbhir āliṅgyāliṅgya bhūṣitaḥ /<br>
     niragāt sa gṛhāt tasmāt tīrthayātrārtham udyataḥ // Mo_1,2.27 //<br>
"āliṅgyāliṅgye"ty anena snehātiśayo dyotyate | "niragāt" niryayau || MoT_1,2.25-27 ||<br>
<br>
<br>
<br>
     nirgataḥ svapurāt paurais tūryaghoṣeṇa vardhitaḥ /<br>
     pīyamānaḥ purandhrīṇāṃ netrair bhṛṅgaughabhaṅguraiḥ  // Mo_1,2.28 //<br>
     grāmīṇalalanālokahastapadmāpavarjitaiḥ  /<br>
     lājavarṣair vikīrṇātmā himair iva himācalaḥ // Mo_1,2.29 //<br>
     āvarjayan vipragaṇān pariśṛṇvan prajāśiṣaḥ /<br>
     ālokayan digantāṃś ca paricakrāma jaṅgale // Mo_1,2.30 //<br>
"paricakrāma" pādacāreṇa gatavān | tīrthayātrāyāṃ hi pādacāreṇa gamanam puṇyāvaham || MoT_1,2.28-30 ||<br>
<br>
<br>
<br>
     athārabhya svakāt tasmāt kramāt kosalamaṇḍalāt /<br>
     snānadānatapodhyānapūrvakaṃ sa dadarśa ha // Mo_1,2.31 //<br>
"ha"śabdaḥ nipātaḥ || MoT_1,2.31 ||<br>
kiṃ "dadarśe"ti karmāpekṣāyām āha<br>
     nadīs tīrthāni puṇyāni vanāny āyatanāni ca /<br>
     jaṅgalāni vanānteṣu taṭāny abdhimahībhṛtām // Mo_1,2.32 //<br>
"vanānteṣu" sthitāni "jaṅgalāni" sajalāḥ deśāḥ || MoT_1,2.32 ||<br>
<br>
<br>
     mandākinīm indunibhāṃ kālindīṃ cotpalāmalām /<br>
     sarasvatīṃ śatadruṃ ca candrabhāgām irāvatīm // Mo_1,2.33 //<br>
spaṣṭam || MoT_1,2.33 ||<br>
<br>
<br>
     veṇāṃ ca kṛṣṇaveṇāṃ ca nirvindhyāṃ sarayūṃ tathā /<br>
     carmaṇvatīṃ vitastāṃ ca vipāśām bāhudām api // Mo_1,2.34 //<br>
spaṣṭam || MoT_1,2.34 ||<br>
<br>
<br>
<br>
     prayāgaṃ naimiṣaṃ caiva dharmāraṇyaṃ gayāṃ tathā /<br>
     vārāṇasīṃ śrīgiriṃ ca kedāram puṣkaraṃ tathā // Mo_1,2.35 //<br>
<br>
<br>
<br>
spaṣṭam || MoT_1,2.35 ||<br>
<br>
<br>
     mānasaṃ ca kramasaras tathaivottaramānasam /<br>
     vaḍavām maḍavāṃ caiva tīrthavṛndaṃ sasodaram // Mo_1,2.36 //<br>
"tīrthavṛndaṃ" kathambhūtaṃ | "sasodaraṃ" sodarākhyatīrthasahitam || MoT_1,2.36 ||<br>
<br>
<br>
     agnitīrtham mahātīrtham indradyumnasaras tathā /<br>
     sarāṃsi sarasīś caiva tathā vāpīhradāvalīm // Mo_1,2.37 //<br>
spaṣṭam || MoT_1,2.37 ||<br>
<br>
<br>
     svāminaṃ kārttikeyaṃ ca sāligrāmahariṃ tathā /<br>
     sthānāni ca catuṣṣaṣṭiṃ harasya girijāpateḥ // Mo_1,2.38 //<br>
spaṣṭam || MoT_1,2.38 ||<br>
<br>
<br>
<br>
     nānāścaryavicitrāṇi caturabdhitaṭāni ca /<br>
     vindyakandarakuñjāṃś ca kulaśailasthalāni ca // Mo_1,2.39 //<br>
spaṣṭam || MoT_1,2.39 ||<br>
<br>
<br>
<br>
     rājarṣīṇāṃ ca mahatām brahmarṣīṇāṃ tathaiva ca /<br>
     devānām brāhmaṇānāṃ ca pāvanān āśramāñ śubhān // Mo_1,2.40 //<br>
spaṣṭam || MoT_1,2.40 ||<br>
<br>
<br>
     bhūyo bhūyaḥ sa babhrāma bhrātṛbhyāṃ saha mānadaḥ /<br>
     caturṣv api diganteṣu sarvān eva mahītaṭān // Mo_1,2.41 //<br>
spaṣṭam || MoT_1,2.41 ||<br>
sargāntaślokena tīrthayātrābhramaṇam upasaṃharati<br>
     amarakinnaramānavamānitaḥ<br>
     samavalokya mahīm akhilām imām /<br>
     upayayau svagṛhaṃ raghunandano<br>
     vihṛtadik śivalokam iveśvaraḥ // Mo_1,2.42 //<br>
"īśvaraḥ" kathambhūtaḥ | "vihṛtadik" vihṛtāḥ vihāraviṣayīkṛtāḥ diśaḥ yena | tādṛśaḥ | iti śivam || MoT_1,2.42 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe dvitīyaḥ sargaḥ     || 1,2 ||<br>
<br>
<br>
<br>
************************************************************************<br>
<br>
<br>
śrīrāmasya gṛhapraveśaṃ kathayati<br>
     lājapuṣpāñjalivrātair vikīrṇaḥ pauravāsibhiḥ /<br>
     sa viveśa gṛhaṃ śrīmāñ jayanto viṣṭapaṃ yathā // Mo_1,3.1 //<br>
"vikīrṇaḥ" bharitaḥ |" jayantaḥ" indraputraḥ || MoT_1,3.1 ||<br>
     praṇanāmātha pitaraṃ vasiṣṭham mātṛbāndhavān /<br>
     brāhmaṇān guruvṛddhāṃś ca rāghavaḥ prathamāgataḥ // Mo_1,3.2 //<br>
spaṣṭam || MoT_1,3.2 ||<br>
<br>
<br>
<br>
     suhṛdbhir mātṛbhiś caiva pitrā dvijagaṇena ca /<br>
     muhur āliṅganācārai rāghavo na mamau tadā // Mo_1,3.3 //<br>
"rāghavas" "tadā" "suhṛd"ādi"bhiḥ" sahakṛtaiḥ "āliṅganācāraiḥ" 
āliṅganarūpaiḥ lokācāraiḥ |" na" "mamau" mahānandayukto jāta iti bhāvaḥ 
|| MoT_1,3.3 ||<br>
<br>
<br>
<br>
     tasmin dṛḍhair dāśarathau priyaprakathanair mithaḥ /<br>
     jughūrṇur madhurair āśā mṛduvaṃśasvanair iva // Mo_1,3.4 //<br>
"tasmin" "dāśarathau" "mithaḥ" "priyaprakathanaiḥ" śrīrāmaviṣayaiḥ 
anyo'nyam priyakathanaiḥ | śrīrāmo gṛham prāpta ity evaṃrūpaiḥ 
parasparam priyakathanair iti yāvat |" āśāḥ" diśaḥ | "jughūrṇuḥ" ghūrṇim
 prāpuḥ | maṅgalavācibhūkampotthānād iyam uktiḥ |" priyaprakathanaiḥ" 
kathambhūtaiḥ | "dṛḍhais" tathā "madhuraiḥ" karṇasukhaiḥ | 
"priyaprakathanaiḥ" kair "iva" | "mṛduvaṃśasvanair" "iva" | yathā taiḥ 
puruṣāḥ ghūrṇanti | tathety arthaḥ || MoT_1,3.4 ||<br>
     bahūny āsa dināny atra rāmāgamanam utsavaḥ /<br>
     mahānande janān muñcan kelikolāhalākulaḥ // Mo_1,3.5 //<br>
"atra" daśarathapure |" rāmāgamanam" " utsavaḥ" "āsa" abhūt | kiyantaṃ 
kālaṃ | "bahūni" "dināni" | bahudinaparyantam ity arthaḥ |" utsavaḥ" kiṃ
 kurvan | "janān mahānande" "muñcan" | "āse"ti prayoga ārṣaḥ || 
MoT_1,3.5 ||<br>
<br>
<br>
<br>
     uvāsa sa sukhaṃ gehe tataḥ prabhṛti rāghavaḥ /<br>
     varṇayan vividhācārān deśācārān itas tataḥ // Mo_1,3.6 //<br>
"itas tataḥ" yatra tatra || MoT_1,3.6 ||<br>
<br>
<br>
     prātar utthāya rāmo 'sau kṛtvā sandhyāṃ yathāvidhi /<br>
     sabhāsaṃsthaṃ dadarśendrasamaṃ svapitaraṃ tadā // Mo_1,3.7 //<br>
spaṣṭam || MoT_1,3.7 ||<br>
<br>
<br>
     kathābhiḥ suvicitrābhiḥ sa vasiṣṭhādibhiḥ saha /<br>
     sthitvā dinacaturbhāgaṃ jñānagarbhābhir ādṛtaḥ // Mo_1,3.8 //<br>
     jagāma pitranujñāto mahatyā senayāvṛtaḥ /<br>
     varāhamahiṣākīrṇaṃ vanam ākheṭakecchayā // Mo_1,3.9 //<br>
"ākheṭecchayā" mṛgayākāṅkṣayā || MoT_1,3.8-9 ||<br>
<br>
<br>
     tata āgatya sadane kṛtvā snānādikaṃ kramāt /<br>
     samitrabāndhavo bhuktvā nināya sasuhṛn niśām // Mo_1,3.10 //<br>
spaṣṭam || MoT_1,3.10 ||<br>
evaṃrūpam ācāram asau naikasminn eva dine kṛtavān api tu sarvadaivety abhiprāyeṇa kathayati<br>
     evamprāyadinācāro bhrātṛbhyāṃ saha rāghavaḥ /<br>
     āgatya tīrthayātrāyāḥ samuvāsa pitur gṛhe // Mo_1,3.11 //<br>
spaṣṭam || MoT_1,3.11 ||<br>
<br>
<br>
sargāntaślokenaitad upasaṃharati<br>
     nṛpatisaṃvyavahāramanojñayā<br>
     sujanacetasi candrikayā tathā /<br>
     parinināya dināni sa ceṣṭayā<br>
     śrutasudhārasapeśalayānaghaḥ // Mo_1,3.12 //<br>
<br>
<br>
<br>
"saḥ anaghaḥ" doṣarahitaḥ śrīrāmaḥ | evaṃvidhayā "ceṣṭayā dināni 
parinināya" laṅghitavān | kiṃvidhayā | "nṛpativyavahāreṇa" 
prajāvicārādinā rājavyavahāreṇa | "manojñayā" hṛdyayā | tathā 
"sujanacetasi" satpuruṣamanasi | "candrikayā" sujanahṛdayāhlādikayeti 
yāvat | tathā "śrute" śravaṇe | "sudhārasa"vat "peśalayā" | dṛṣṭatve tu 
kiṃ vācyam iti bhāvaḥ | iti śivam || MoT_1,3.12 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe tṛtīyaḥ sargaḥ || 1,3 ||<br>
<br>
<br>
<br>
************************************************************************<br>
<br>
<br>
      athonaṣoḍaśe varṣe vartamāne raghūdvahe /<br>
     rāmānuyāyini tathā śatrughne lakṣmaṇe 'pi ca // Mo_1,4.1 //<br>
     bharate saṃsthite nityam mātāmahagṛhe sukham /<br>
     pālayaty avaniṃ rājñi yathāvad akhilām imām // Mo_1,4.2 //<br>
     janyatrārthaṃ ca putrāṇām pratyahaṃ saha mantribhiḥ /<br>
     kṛtamantre mahāprājñe tajjñe daśarathe nṛpe // Mo_1,4.3 //<br>
     kṛtāyāṃ tīrthayātrāyāṃ rāmo nijagṛhasthitaḥ /<br>
     jagāmānudinaṃ kārśyaṃ śaradīvāmalaṃ saraḥ // Mo_1,4.4 //<br>
"tathā" ūnaṣoḍaśavarṣe satīty arthaḥ | "janyatrārthaṃ" vivāhārtham | "kārśyaṃ" kṣīṇatām || MoT_1,4.1-4 ||<br>
<br>
<br>
<br>
kārśyam eva kathayati<br>
     kramād asya viśālākṣam pāṇḍutām mukham ādadhe /<br>
     pākaphulladalaṃ śuklaṃ sālimālam ivāmbujam // Mo_1,4.5 //<br>
kṛśatāyāṃ hi mukhasya pāṇḍimā jāyate || MoT_1,4.5 ||<br>
<br>
<br>
     kapolatalasaṃlīnapāṇiḥ padmāsanasthitaḥ /<br>
     cintāparavaśas tūṣṇīm avyāpāro babhūva saḥ // Mo_1,4.6 //<br>
"saḥ" śrīrāmaḥ || MoT_1,4.6 ||<br>
<br>
<br>
     kṛśāṅgaś cintayā yuktaḥ khedī paramadurmanāḥ /<br>
     novāca kasyacit kiñcil lipikarmārpitopamaḥ // Mo_1,4.7 //<br>
spaṣṭam || MoT_1,4.7 ||<br>
<br>
<br>
     khedāt parijanenāsau prārthyamānaḥ punaḥ punaḥ /<br>
     cakārāhnikam ācāram parimlānamukhāmbujaḥ // Mo_1,4.8 //<br>
spaṣṭam || MoT_1,4.8 ||<br>
<br>
<br>
     evam muniviśiṣṭaṃ taṃ rāmaṃ guṇagaṇākaram /<br>
     ālokya bhrātarāv asya tām evāyayatur daśām // Mo_1,4.9 //<br>
"muniviśiṣṭam" utkṛṣṭam muniṃ | vairāgyavattvāt | "asya tām" "eva" 
"daśāṃ" rāmasambandhinīṃ kārśyādirūpām evāvasthām || MoT_1,4.9 ||<br>
<br>
<br>
     tathā teṣu tanūjeṣu khedavatsu kṛśeṣu ca /<br>
     sapatnīko mahīpālaś cintāvivaśatāṃ yayau // Mo_1,4.10 //<br>
spaṣṭam || MoT_1,4.10 ||<br>
<br>
<br>
     kā te putra ghanā cintety evaṃ rāmam punaḥ punaḥ /<br>
     apṛcchat snigdhayā vācā na cākathayad asya saḥ // Mo_1,4.11 //<br>
"saḥ" rāmaḥ | "asya" pituḥ || MoT_1,4.11 ||<br>
<br>
<br>
     na kiñcit tāta me duḥkam ity uktvā pitur aṅkagaḥ /<br>
     rāmo rājīvapatrākṣas tūṣṇīm eva sma tiṣṭhati // Mo_1,4.12 //<br>
spaṣṭam || MoT_1,4.12 ||<br>
<br>
<br>
     tato daśaratho rājā rāmaḥ kiṃ khedavān iti /<br>
     apṛcchat sarvakāryajñaṃ vasiṣṭhaṃ vadatāṃ varam // Mo_1,4.13 //<br>
"sarvakāryajñaṃ" sarveṣu kāryeṣu nipuṇam | anyathā pṛcchanam ayuktam eva syād iti bhāvaḥ || MoT_1,4.13 ||<br>
<br>
<br>
     asty atra kāraṇaṃ śrīman mā rājan duḥkham astu te /<br>
     ity uktaś cintayā yukto vasiṣṭhamuninā nṛpaḥ // Mo_1,4.14 //<br>
"śrīmat" jñānākhyaphalakāritvāt | "kāraṇaṃ" vairāgyākhyaṃ kiñcid | asmin samaye vaktum ayuktam iti bhāvaḥ || MoT_1,4.14 ||<br>
<br>
<br>
upasaṃhṛtam api vasiṣṭhavākyaṃ sargāntaślokena punaḥ kathayati<br>
     kopaṃ viṣādakalanāṃ vitataṃ ca harṣaṃ<br>
     nālpena kāraṇavaśena vahanti santaḥ |<br>
      sargeṇa saṃhatijavena vinā jagatyām<br>
     bhūtāni bhūpa na mahānti vikārayanti || MoT_1,4.15 ||<br>
<br>
<br>
<br>
"santaḥ" sādhavaḥ | "alpena" stokena | "kāraṇavaśena" vitataṃ "kopaṃ" 
vitatāṃ "viṣādakalanāṃ" "vitataṃ" "harṣaṃ" "ca" | "na" "vahanti" na 
dhārayanti | "alpene"ti viśeṣaṇasya "kāraṇe"ty anenārthikaḥ sambandhaḥ |
 atra vyatirekeṇa dṛṣṭāntam āha "sargeṇe"ti | he "bhūpa" | "mahānti 
bhūtāni" mahābhūtāni | "jagatyāṃ" jagati | "sargeṇa vinā" mahāsṛṣṭiṃ 
"vinā" | tathā "saṃhatijavena vinā" saṃhārākhyavegena vinā | "na 
vikārayanti" kāryotpattyākhyavikārayuktāni tathā nāśākhyavikārayuktāni 
ca na bhavanti | tat karoti tad ācaṣṭe iti ṇic | "vikāravantī"ti vā 
pāṭhaḥ | sthityavasthāyām avāntarasargasaṃhatirūpeṇālpena kāraṇena na 
bhavantīti bhāvaḥ | iti śivam || MoT_1,4.15 ||<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe caturthaḥ sargaḥ || 1,4 ||<br>
<br>
<br>
<br>
************************************************************************<br>
<br>
śrīvālmīkir bharadvājam prati kathayati<br>
     ity ukte munināthena sandehavati pārthive /<br>
     khedavaty āsthite maunaṃ kañcit kālam pratīkṣiṇi // Mo_1,5.1 //<br>
      parikhinnāsu sarvāsu rājñīṣu nṛpasadmasu /<br>
     sthitāsu sāvadhānāsu rāmaceṣṭāsu sarvataḥ // Mo_1,5.2 //<br>
     etasminn eva kāle tu viśvāmitra iti śrutaḥ /<br>
     maharṣir āgamad draṣṭuṃ tam ayodhyāṃ narādhipam // Mo_1,5.3 //<br>
"āgamat" āgacchati sma || MoT_1,5.1-3 ||<br>
<br>
<br>
<br>
nanu kimartham asau āgata ity | atrāha<br>
     tasya yajño 'tha rakṣobhis tadā vilulupe kila /<br>
     māyāvīryabalonmattair dharmakāmasya dhīmataḥ // Mo_1,5.4 //<br>
     rakṣārthaṃ tasya yajñasya draṣṭum aicchat sa pārthivam /<br>
     na hi śakto hy avighnena tam āptuṃ sa muniḥ kratum // Mo_1,5.5 //<br>
nanu kimarthaṃ taṃ "rakṣārthaṃ" "draṣṭum aicchad" ity | atrāha "na hī"ti || MoT_1,5.4-5 ||<br>
<br>
<br>
<br>
     tatas teṣāṃ vināśārtham udyatas tapasāṃ nidhiḥ /<br>
     viśvāmitro mahātejā ayodhyām abhyayāt purīm // Mo_1,5.6 //<br>
                              [Rām I 17, 23]<br>
"abhyayāt" abhigacchati sma || MoT_1,5.6 ||<br>
<br>
<br>
<br>
     sa rājño darśanākāṅkṣī dvārādhyakṣān uvāca ha /<br>
     śīghram ākhyāta mām prāptaṃ kauśikaṃ gādhinaḥ sutam // Mo_1,5.7 //<br>
                              [Rām I 17, 24]<br>
"ha"śabdaḥ nipātaḥ | kim "uvāce"ti karmāpekṣāyām uttarārdhaṃ karmatvena 
kathayati "śīghram" iti | "ākhyāta" kathayata | yūyam iti śeṣaḥ | 
"gādhinaḥ" gādhirājasya || MoT_1,5.7 ||<br>
<br>
<br>
     tasya tad vacanaṃ śrutvā dvāḥsthā rājagṛhaṃ yayuḥ /<br>
     sambhrāntamanasaḥ sarve tena vākyena coditāḥ // Mo_1,5.8 //<br>
                              [Rām I 17, 25]<br>
"tena" "vākyena" viśvāmitroktena vākyena || MoT_1,5.8 ||<br>
<br>
<br>
     te gatvā rājabhavanaṃ viśvāmitram ṛṣiṃ tataḥ /<br>
     prāptam āvedayām āsuḥ pratīhārapatiṃ tadā // Mo_1,5.9 //<br>
                              [Rām I 17, 26]<br>
"pratīhārapatiṃ" dvāsthādhikāriṇam || MoT_1,5.9 ||<br>
<br>
<br>
     athāsthānagatam bhūpaṃ rājamaṇḍalam āsthitam /<br>
     samupetya tvarāyukto yāṣṭīko 'sau vyajijñapat // Mo_1,5.10 //<br>
"asau yāṣṭīkaḥ" pratīhārapatiḥ || MoT_1,5.10 ||<br>
<br>
<br>
kiṃ "vyajijñapad" ity | atrāha<br>
     deva dvāri mahātejā bālabhāskarasannibhaḥ /<br>
     jvālāruṇajaṭājūṭaḥ pumāñ śrīmān avasthitaḥ // Mo_1,5.11 //<br>
spaṣṭam || MoT_1,5.11 ||<br>
<br>
<br>
     sa cāmarapatākāḍhyaṃ sāśvebhapuruṣāyudham /<br>
     kṛtavāṃs tam pradeśaṃ yas tejobhiḥ kīrṇakāñcanam // Mo_1,5.12 //<br>
<br>
<br>
<br>
spaṣṭam || MoT_1,5.12 ||<br>
<br>
<br>
     vakty asmān āśu yāṣṭīkā nivedayata rājani /<br>
     viśvāmitro muniḥ prāpta ity anuddhatayā girā // Mo_1,5.13 //<br>
 asau puruṣaḥ "asmān" "anuddhatayā" "gire"ti "vaktī"ti sambandhaḥ |<br>
yāṣṭīkā ity āmantraṇam | yūyam ity adhyāhāryam || MoT_1,5.13 ||<br>
<br>
<br>
<br>
     iti yāṣṭīkavacanam ākarṇya nṛpasattamaḥ /<br>
     sa samantrī sasāmantaḥ prottasthe hemaviṣṭarāt // Mo_1,5.14 //<br>
"hemaviṣṭarāt" suvarṇapīṭhāt || MoT_1,5.14 ||<br>
<br>
<br>
     padātir eva mahatāṃ rājñāṃ vṛndena pālitaḥ /<br>
     vasiṣṭhavāmadevābhyāṃ saha sāmantasaṃstutaḥ // Mo_1,5.15 //<br>
spaṣṭam || MoT_1,5.15 ||<br>
<br>
<br>
<br>
     jagāma tatra yatrāsau viśvāmitro mahāmuniḥ /<br>
     dadarśa muniśārdūlaṃ dvārabhūmāv adhiṣṭhitam // Mo_1,5.16 //<br>
spaṣṭam || MoT_1,5.16 ||<br>
<br>
<br>
kīdṛśaṃ dadarśety apekṣāyām āha<br>
     kenāpi kāraṇenorvītalam arkam ivāgatam /<br>
     brāhmeṇa tejasākrāntaṃ kṣātreṇa ca mahaujasā // Mo_1,5.17 //<br>
spaṣṭam || MoT_1,5.17 ||<br>
<br>
<br>
     jarājaraḍhayā nityaṃ tapaḥprasararūkṣayā  /<br>
     jaṭāvallyā vṛtaskandhaṃ sasandhyābhram ivācalam // Mo_1,5.18 //<br>
spaṣṭam || MoT_1,5.18 ||<br>
<br>
<br>
<br>
     upaśāntaṃ ca kāntaṃ ca dīptam apratighaṃ tathā /<br>
     nibhṛtaṃ corjitākāraṃ dadhānam bhāsvaraṃ vapuḥ // Mo_1,5.19 //<br>
"apratigham" apratighātākāram | "nibhṛtaṃ" komalaṃ || MoT_1,5.19 ||<br>
<br>
<br>
<br>
     peśalenātibhīmena prasannenākulena ca /<br>
     gambhīreṇātipūrṇena tejasā rañjitaprajam // Mo_1,5.20 //<br>
spaṣṭam || MoT_1,5.20 ||<br>
<br>
<br>
     anantajīvitadaśāsakhīm ekām aninditām /<br>
     dhārayantaṃ kare ślakṣṇāṃ vīṇām amlānamānasam // Mo_1,5.21 //<br>
"ślakṣṇām" peśalām || MoT_1,5.21 ||<br>
<br>
<br>
     karuṇākrāntacetastvāt prasannamadhurekṣitaiḥ /<br>
     īkṣaṇair amṛteneva saṃsiñcantam imāḥ prajāḥ // Mo_1,5.22 //<br>
spaṣṭam || MoT_1,5.22 ||<br>
<br>
<br>
<br>
     sitāsitatatāpāṅgaṃ dhavalapronnatabhruvam /<br>
     ānandaṃ ca bhayaṃ cāntaḥ prayacchantam avekṣituḥ // Mo_1,5.23 //<br>
"avekṣituḥ" paśyataḥ | atipeśalatvāt "ānanda"dānaṃ | satejaskatvāt "bhaya"dānam || MoT_1,5.23 ||<br>
<br>
<br>
     munim ālokya bhūpālo dūrād evānatākṛtiḥ  /<br>
     praṇanāma galanmaulimaṇimālitabhūtalam  // Mo_1,5.24 //<br>
"galad" ityādi kriyāviśeṣaṇam || MoT_1,5.24 ||<br>
<br>
<br>
<br>
     munir apy avaner īśam bhāsvān iva śatakratum /<br>
     tatrābhivādayāṃ cakre madhurodārayā girā // Mo_1,5.25 //<br>
spaṣṭam || MoT_1,5.25 ||<br>
<br>
<br>
     tato vasiṣṭhapramukhāḥ sarva eva dvijātayaḥ /<br>
     svāgatādikrameṇainam pūjayām āsur ādṛtāḥ // Mo_1,5.26 //<br>
"enaṃ" viśvāmitram || MoT_1,5.26 ||<br>
<br>
<br>
daśarathaḥ kathayati<br>
     aśaṅkitopanītena bhāsvatā darśanena te /<br>
     sādho svanugṛhītāḥ smo raviṇevāmbujākarāḥ // Mo_1,5.27 //<br>
"aśaṅkitam" śaṅkarāhitam | "upanītena" prāptena || MoT_1,5.27 ||<br>
<br>
<br>
     yad anādi yad akṣubdhaṃ yad apāyavivarjitam /<br>
     tad ānandasukham prāptā adya tvaddarśanān mune // Mo_1,5.28 //<br>
"tvaddarśanena" vayam brahmānandam "prāptā" iti bhāvaḥ || MoT_1,5.28 ||<br>
<br>
<br>
<br>
     adya vartāmahe nūnaṃ dharmyāṇāṃ dhuri dharmataḥ /<br>
     bhavadāgamanasyeme yad vayaṃ lakṣyatāṃ gatāḥ // Mo_1,5.29 //<br>
"vartāmahe" tiṣṭhāmaḥ | "lakṣyatām" āśrayatvam | viṣayatvam iti yāvat || MoT_1,5.29 ||<br>
<br>
<br>
     evam prakathayanto 'tra rājāno 'tha maharṣayaḥ /<br>
     āsaneṣu sabhāsthānam āsthāya samupāviśan // Mo_1,5.30 //<br>
"samupāviśan" upaviṣṭāḥ || MoT_1,5.30 ||<br>
<br>
<br>
     sa dṛṣṭvā jvalitaṃ lakṣmyā bhītas tam ṛṣim āgatam /<br>
     prahṛṣṭavadano rājā svayam arghyaṃ nyavedayat // Mo_1,5.31 //<br>
                              [Rām I 17, 28]<br>
"nyavedayad" arpitavān || MoT_1,5.31 ||<br>
<br>
<br>
     sa rājñaḥ pratigṛhyārghyaṃ śāstradṛṣṭena karmaṇā /<br>
     pradakṣiṇam prakurvantaṃ rājānam paryapūjayat // Mo_1,5.32 //<br>
                              [Rām I 17, 29ab (*539cd)]<br>
spaṣṭam || MoT_1,5.32 ||<br>
<br>
<br>
     sa rājñā pūjitas tena prahṛṣṭavadanas tadā /<br>
     kuśalaṃ cāvyayaṃ caiva paryapṛcchan narādhipam // Mo_1,5.33 //<br>
                              [Rām I 17, 29cd]<br>
spaṣṭam || MoT_1,5.33 ||<br>
<br>
<br>
<br>
     vasiṣṭhena samāgamya prahasya munipuṅgavaḥ /<br>
     yathārhaṃ cārcayitvainam papracchānāmayaṃ tataḥ // Mo_1,5.34 //<br>
                              [Rām I 17, 30ab (*541ab)]<br>
spaṣṭam || MoT_1,5.34 ||<br>
<br>
<br>
     kṣaṇaṃ yathārham anyo'nyam pūjayitvā sametya ca /<br>
     te sarve hṛṣṭamanaso mahārājaniveśane // Mo_1,5.35 //<br>
                              [Rām I 17, 31ab (*541cd)]<br>
spaṣṭam || MoT_1,5.35 ||<br>
<br>
<br>
     yathocitāsanagatā mithaḥ saṃvṛddhatejasaḥ /<br>
     paraspareṇa papracchuḥ sarve 'nāmayam ādarāt // Mo_1,5.36 //<br>
spaṣṭam || MoT_1,5.36 ||<br>
<br>
<br>
     upaviṣṭāya tasmai sa viśvāmitrāya dhīmate /<br>
     pādyam arghyaṃ ca gāś caiva bhūyo bhūyo nyavedayat // Mo_1,5.37 //<br>
                              [Rām I *542ab;ef]<br>
spaṣṭam || MoT_1,5.37 ||<br>
<br>
<br>
<br>
     arcayitvā ca vidhivad viśvāmitram abhāṣata /<br>
     prāñjaliḥ prayato vākyam idam prītamanā nṛpaḥ // Mo_1,5.38 //<br>
                              [Rām I *542g-j]<br>
spaṣṭam || MoT_1,5.38 ||<br>
<br>
<br>
     yathāmṛtasya samprāptir yathā varṣam avarṣake |<br>
                              [Rām I 17, 33ab]<br>
     yathāndhasyekṣaṇaprāptir bhavadāgamanaṃ tathā || MoT_1,5.39 ||<br>
<br>
<br>
<br>
spaṣṭam || MoT_1,5.39 ||<br>
<br>
<br>
<br>
     yatheṣṭadhanasamparkaḥ putrajanmāprajāvataḥ |<br>
                              [Rām I 17, 33cd]<br>
     svapnadṛṣṭārthalābhaś ca bhavadāgamanaṃ tathā || MoT_1,5.40 ||<br>
<br>
<br>
                              [Rām I *545c]<br>
spaṣṭam || MoT_1,5.40 ||<br>
<br>
<br>
     yathepsitena saṃyoga iṣṭasyāgamanaṃ yathā |<br>
                              [Rām I *544]<br>
     praṇaṣṭasya yathā lābho bhavadāgamanaṃ tathā || MoT_1,5.41 ||<br>
<br>
<br>
                              [Rām I 17, 33e]<br>
spaṣṭam || MoT_1,5.41 ||<br>
<br>
<br>
<br>
     yathā harṣo nabhogatyā mṛtasya punar āgamāt /<br>
     tathā tvadāgamād brahman svāgataṃ te mahāmune // Mo_1,5.42 //<br>
                              [Rām I 17, 33f-h (*545d)]<br>
"mṛtasya" "punar āgamād" | ity atra yatheti śeṣaḥ | he mahāmune | "te" "svāgatam" astu || MoT_1,5.42 ||<br>
<br>
<br>
<br>
     brahmalokanivāso hi kasya na prītim āvahet /<br>
     mune tavāgamas tadvat satyam eva bravīmi te // Mo_1,5.43 //<br>
                              [Rām I *545ef;*546]<br>
spaṣṭam || MoT_1,5.43 ||<br>
<br>
<br>
<br>
     kaś ca te paramaḥ kāmaḥ kiṃ ca te karavāṇy aham /<br>
     pātrabhūto 'si me vipra prāptaḥ paramadhārmikaḥ // Mo_1,5.44 //<br>
                              [Rām I 17, 34a-d]<br>
he "vipra" | "asi" tvaṃ | "me pātrabhūtaḥ prāptaḥ" || MoT_1,5.44 ||<br>
<br>
<br>
     pūrvaṃ rājarṣiśabdena tapasā dyotitaprajaḥ /<br>
     brahmarṣitvam anu prāptaḥ pūjyo 'si bhagavan mama // Mo_1,5.45 //<br>
                              [Rām I 17, 35]<br>
he "bhagavan" | "pūrvaṃ" "rājarṣiśabdenai"va pūjyaḥ | "anu" paścāt | 
"tapasā dyotitaprajaḥ" san | "brahmarṣitvam" "prāptaḥ" tvam | "mama 
pūjyaḥ asi" || MoT_1,5.45 ||<br>
<br>
<br>
<br>
     gaṅgājalābhiṣekeṇa yathā prītir bhaven mama /<br>
     tathā tvaddarśanāt prītir antaḥ śītayatīva mām // Mo_1,5.46 //<br>
                              [Rām I *551a-c]<br>
"antaḥ" manasi || MoT_1,5.46 ||<br>
<br>
<br>
     vigatecchābhayakrodho vītarāgo nirāmayaḥ /<br>
     idam atyadbhutam brahman yad bhavān mām upāgataḥ // Mo_1,5.47 //<br>
"mām" upāgamānarham iti bhāvaḥ || MoT_1,5.47 ||<br>
<br>
<br>
     śubhakṣetragataṃ cāham ātmānam apakalmaṣam |<br>
                              [Rām I 17, 36c]<br>
     candrabimba ivonmagnaṃ vedmi vedyavidāṃ vara || MoT_1,5.48 ||<br>
<br>
<br>
"unmagnam" uditam || MoT_1,5.48 ||<br>
<br>
<br>
     sākṣād iva brahmaṇo me tavābhyāgamanam matam /<br>
     pūto 'smy anugṛhīto 'smi tavābhyāgamanān mune // Mo_1,5.49 //<br>
                              [Rām I *555]<br>
spaṣṭam || MoT_1,5.49 ||<br>
<br>
<br>
     tvadāgamanapuṇyena sādho yad anurañjitam /<br>
     adya me saphalaṃ janma jīvitaṃ tat sujīvitam // Mo_1,5.50 //<br>
                              [Rām I 17, 34ef]<br>
"tvadāgamanāt" utpannena "puṇyena" | "me janma me jīvitaṃ" ca | "yat" 
"anurañjitam" svoparaktaṃ kṛtaṃ | "tat" tato hetoḥ | "me janma saphalam"
 bhavati | "me jīvitaṃ sujīvitam" bhavati || MoT_1,5.50 ||<br>
<br>
<br>
<br>
     tvām ihābhyāgataṃ dṛṣṭvā pratipūjya praṇamya ca |<br>
                              [Rām I *552]<br>
     ātmany eva namāmy antar dṛṣṭendur jaladhir yathā || MoT_1,5.51 ||<br>
<br>
<br>
<br>
spaṣṭam || MoT_1,5.51 ||<br>
<br>
<br>
     yat kāryaṃ yena cārthena prāpto 'si munipuṅgava /<br>
     kṛtam ity eva tad viddhi mānyo 'si hi bhṛśam mama // Mo_1,5.52 //<br>
                              [Rām I *557]<br>
spaṣṭam || MoT_1,5.52 ||<br>
<br>
<br>
     svakāryeṇa vimarśaṃ tvaṃ kartum arhasi kauśika /<br>
     bhagavan nāsty adeyaṃ hi tvayi yat pratipadyate  // Mo_1,5.53 //<br>
                              [Rām I 17, 38ab (*558)]<br>
he "kauśika" | "tvaṃ" | "svakāryeṇa" saha "vimarśaṃ kartum arhasi" kim 
mama kāryam astīti vicāraṃ kartum arhasīti bhāvaḥ | nanu kimartham ahaṃ 
"svakāryeṇa" saha "vimarśaṃ" karomīty | atrāha "bhagavann" iti | "hi" 
yasmāt | he "bhagavan" | "tvayi yat pratipadyate" upayujyate | tat 
"adeyaṃ nāsti" | tad dadāmy evety arthaḥ || MoT_1,5.53 ||<br>
<br>
<br>
<br>
     kāryasya ca vicāraṃ tvaṃ kartum arhasi dharmataḥ /<br>
     kartā cāham aśeṣaṃ te daivatam paramam bhavān // Mo_1,5.54 //<br>
                              [Rām I 17, 38]<br>
spaṣṭam || MoT_1,5.54 ||<br>
<br>
<br>
<br>
sargāntaślokena daśarathavinayoktyā muner harṣagamanaṃ kathayati<br>
     idam atimadhuraṃ niśamya vākyaṃ<br>
     śrutisukham arthavidā vinītam uktam /<br>
     prathitaguṇavaśād guṇair viśiṣṭaṃ<br>
     munivṛṣabhaḥ paramaṃ jagāma harṣam // Mo_1,5.55 //<br>
                              [Rām I 17, 39]<br>
"atimadhuram" utkṛṣṭamadhurākhyaguṇaviśiṣṭaṃ | "śrutisukhaṃ" karṇasukham
 | "arthavidā" paramārthajñena daśarathena | "vinītaṃ" savinayaṃ yathā 
bhavati tath"oktaṃ" kathitaṃ | tathā "prathitāḥ" ye "guṇāḥ" vākyaguṇās |
 tad"vaśāt" "guṇaiḥ viśiṣṭam" | prathitaguṇaviśiṣṭam iti yāvat | īdṛśaṃ 
"vākyaṃ niśamya" saḥ "munivṛṣabhaḥ" muniśreṣṭhaḥ kauśikaḥ | "paramaṃ 
harṣaṃ jagāma" | dātṛvinayena hi arthino mahān harṣo jāyate | iti śivam 
|| MoT_1,5.55 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe pañcamaḥ sargaḥ || 1,5 ||<br>
<br>
<br>
<br>
************************************************************************<br>
<br>
<br>
      tac chrutvā rājasiṃhasya vākyam adbhutavistaram /<br>
     hṛṣṭaromā mahātejā viśvāmitro 'bhyabhāṣata // Mo_1,6.1 //<br>
                              [Rām I 18, 1]<br>
spaṣṭam || MoT_1,6.1 ||<br>
<br>
<br>
     sadṛśaṃ rājaśārdūla tavaivaitan mahītale /<br>
     mahāvaṃśaprasūtasya vasiṣṭhavaśavartinaḥ // Mo_1,6.2 //<br>
                              [Rām I 18, 2]<br>
"tavaiva" na tv anyasyety arthaḥ || MoT_1,6.2 ||<br>
<br>
<br>
     yat tu me hṛdgataṃ vākyaṃ tasya kāryavinirṇayam /<br>
     kuru tvaṃ rājaśārdūla dharmaṃ samanupālaya // Mo_1,6.3 //<br>
                              [Rām I 18, 3]<br>
"tu"śabdaḥ "vākya"vācyasya "kārya"syātikaṣṭaṃ sampādanīyatāṃ dyotayati |
 tasya "kāryanirṇayam" hṛdgatavākyavācyakāryanirṇayam ity arthaḥ | nanu 
kimarthaṃ karomīty | atrāha "dharmam" iti | tavānena dharmapālanam 
bhaviṣyatīti bhāvaḥ || MoT_1,6.3 ||<br>
<br>
<br>
<br>
"hṛdgataṃ vākyam" prakaṭīkaroti<br>
     ahaṃ niyamam ātiṣṭhe siddhyartham puruṣarṣabha /<br>
     tasya vighnakarā ghorā rākṣasā mama saṃsthitāḥ // Mo_1,6.4 //<br>
                              [Rām I 18, 4]<br>
"ātiṣṭhe" āśrayāmi || MoT_1,6.4 ||<br>
<br>
<br>
     yadā yadā tu yajñena yaje 'haṃ vibudhavrajam /<br>
     tadā tadā me yajñaṃ taṃ vinighnanti niśācarāḥ // Mo_1,6.5 //<br>
"yaje" pūjayāmi || MoT_1,6.5 ||<br>
<br>
<br>
     bahuśo vihite tasmin mama rākṣasanāyakāḥ /<br>
     akiraṃs te mahīṃ yāge māṃsena rudhireṇa ca // Mo_1,6.6 //<br>
                              [Rām I 18, 5 (*562)]<br>
spaṣṭam || MoT_1,6.6 ||<br>
<br>
<br>
<br>
     avadhūte tathābhūte tasmin yāgakadambake /<br>
     kṛtaśramo nirutsāhas tasmād deśād apāgamam // Mo_1,6.7 //<br>
                              [Rām I 18, 6]<br>
"apāgamam" apagataḥ || MoT_1,6.7 ||<br>
<br>
<br>
     na ca me krodham utsraṣṭum buddhir bhavati pārthiva /<br>
     tathābhūtaṃ hi tat karma na śāpas tasya vidyate // Mo_1,6.8 //<br>
                              [Rām I 18, 7]<br>
śāpadānena sa yajñaḥ naśyatīti bhāvaḥ || MoT_1,6.8 ||<br>
<br>
<br>
<br>
     īdṛśī ca kṣamā rājan mama tasmin mahākratau /<br>
     tvatprasādād avighnena prāpayeyam mahāphalam // Mo_1,6.9 //<br>
he "rājan" | ataḥ "mama tasmin mahākratau īdṛśī kṣamā" bhavati | ataḥ 
aham "mahāphalam" taṃ kratuṃ | "tvatprasādāt prāpayeyam" prāpnuyām | 
"prāpayeyam" iti svārthe ṇic ārṣaḥ || MoT_1,6.9 ||<br>
<br>
<br>
<br>
     trātum arhasi mām ārtaṃ śaraṇārthinam āgatam /<br>
     arthināṃ yan nirāśatvaṃ satām abhibhavo hi saḥ // Mo_1,6.10 //<br>
spaṣṭam || MoT_1,6.10 ||<br>
<br>
<br>
nanu kena prakāreṇāhaṃ tvattrāṇaṃ karomīty | atrāha<br>
     tavāsti tanayaḥ śrīmān dṛptaśārdūlavikramaḥ /<br>
     mahendrasadṛśo vīro rāmo rakṣovidāraṇaḥ // Mo_1,6.11 //<br>
spaṣṭam || MoT_1,6.11 ||<br>
<br>
<br>
<br>
nanu tataḥ kim ity | atrāha<br>
     tam putraṃ rājaśārdūla rāmaṃ satyaparākramam /<br>
     kākapakṣadharaṃ śūraṃ jyeṣṭham me dātum arhasi // Mo_1,6.12 //<br>
                              [Rām I 18, 8]<br>
tenaiva rakṣāparaparyāyaṃ trāṇam me bhaviṣyatīti bhāvaḥ || MoT_1,6.12 ||<br>
<br>
<br>
nanu kathaṃ śiśurūpo 'sau rākṣasebhyas tava makhaṃ rakṣiṣyatīty | atrāha<br>
     śakto hy eṣa mayā gupto divyena svena tejasā /<br>
     rākṣasā ye 'pakartāras teṣām mūrdhavinigrahe // Mo_1,6.13 //<br>
                              [Rām I 18, 9]<br>
spaṣṭam || MoT_1,6.13 ||<br>
<br>
<br>
     śreyaś cāsmin kariṣyāmi bahurūpam anantakam /<br>
     trayāṇām api lokānāṃ yena pūjyo bhaviṣyati // Mo_1,6.14 //<br>
                              [Rām I 18, 10]<br>
spaṣṭam || MoT_1,6.14 ||<br>
<br>
<br>
nanu katham asau tādṛśānāṃ rākṣasānām puraḥ sthātuṃ śaknotīty | atrāha<br>
     na ca tena samāsādya sthātuṃ śaktā niśācarāḥ |<br>
                              [Rām I 18, 11ab]<br>
     kruddhaṃ kesariṇaṃ dṛṣṭvā raṇe vana ivaiṇakāḥ || MoT_1,6.15 ||<br>
<br>
<br>
<br>
"tena" iti dvitīyāsthāne tṛtīyā ārṣī || MoT_1,6.15 ||<br>
<br>
<br>
<br>
     teṣāṃ ca nānyaḥ kākutsthād yoddhum utsahate pumān |<br>
                              [Rām I 18, 11cd]<br>
     ṛte kesariṇaḥ kruddhān mattānāṃ kariṇām iva || MoT_1,6.16 ||<br>
<br>
<br>
<br>
spaṣṭam || MoT_1,6.16 ||<br>
<br>
<br>
     vīryotsiktā hi te pāpāḥ kālakūṭopamā raṇe |<br>
                              [Rām I 18, 12ab]<br>
     kharadūṣaṇayor bhṛtyāḥ kṛtāntāḥ kupitā iva || MoT_1,6.17 ||<br>
<br>
<br>
<br>
spaṣṭam || MoT_1,6.17 ||<br>
<br>
<br>
     rāmasya rājaśārdūla sahiṣyante na sāyakān |<br>
                              [Rām I 18, 12cd]<br>
     anāratāgatā dhārā jaladasyeva pāṃsavaḥ || MoT_1,6.18 ||<br>
<br>
<br>
<br>
spaṣṭam || MoT_1,6.18 ||<br>
<br>
<br>
     na ca putragataṃ snehaṃ kartum arhasi pārthiva |<br>
                              [Rām I 18, 13ab]<br>
     na tad asti jagaty asmin yan na deyam mahātmanaḥ || MoT_1,6.19 ||<br>
<br>
<br>
spaṣṭam || MoT_1,6.19 ||<br>
<br>
<br>
     hanta nūnaṃ vijānāmi hatāṃs tān viddhi rākṣasān |<br>
                              [Rām I 18, 13cd]<br>
     na hy asmadādayaḥ prājñāḥ sandigdhe sampravṛttayaḥ || MoT_1,6.20 ||<br>
<br>
<br>
<br>
"hanta" harṣe |" nūnaṃ" niścaye | ahaṃ tān "rākṣasān" "hatān" jānāmi | 
tvam api "viddhi" | nanu katham ahaṃ tvatkathanamātreṇa jānāmīty | 
atrāha "na" "hī"ti | "saṃ" samyak | "pravṛttiḥ" | yeṣāṃ | te tādṛśāḥ || 
MoT_1,6.20 ||<br>
<br>
<br>
     ahaṃ vedmi mahātmānaṃ rāmaṃ rājīvalocanam /<br>
     vasiṣṭhaś ca mahātejā ye cānye dīrghadarśinaḥ // Mo_1,6.21 //<br>
                              [Rām I 18, 14]<br>
spaṣṭam || MoT_1,6.21 ||<br>
<br>
<br>
     yadi dharmo mahattvaṃ ca yaśas te manasi sthitam /<br>
     tan mahyaṃ svam abhipretam ātmajaṃ dātum arhasi // Mo_1,6.22 //<br>
                              [Rām I 18, 15]<br>
"manasi sthitaṃ" kāṅkṣitam | "abhipretam" proktaṃ kāryārtham iṣṭam || MoT_1,6.22 ||<br>
<br>
<br>
     daśarātraś ca me yajño yasmin rāmeṇa rākṣasāḥ |<br>
                              [Rām I 18, 17cd]<br>
     hantavyā vighnakartāro mama yajñasya vairiṇaḥ || MoT_1,6.23 ||<br>
<br>
<br>
spaṣṭam || MoT_1,6.23 ||<br>
<br>
<br>
     atrābhyanujñāṃ kākutstha dadatām tava mantriṇaḥ /<br>
     vasiṣṭhapramukhāḥ sarve tena rāmaṃ visarjaya // Mo_1,6.24 //<br>
                              [Rām I 18, 16]<br>
spaṣṭam || MoT_1,6.24 ||<br>
<br>
<br>
     nātyeti kālaḥ kālajña yathāyam mama rāghava /<br>
     tathā kuruṣva bhadraṃ te mā ca śoke manaḥ kṛthāḥ // Mo_1,6.25 //<br>
                              [Rām I 18, 18]<br>
"atyeti" gacchati || MoT_1,6.25 ||<br>
<br>
<br>
     kāryam aṇv api kāle tu kṛtam ety upakāratām /<br>
     mahad apy upakāreṇa riktatām ety akālataḥ // Mo_1,6.26 //<br>
"akālataḥ" akāle || MoT_1,6.26 ||<br>
<br>
<br>
     ity evam uktvā dharmātmā dharmārthasahitaṃ vacaḥ /<br>
     virarāma mahātejā viśvāmitro munīśvaraḥ  // Mo_1,6.27 //<br>
                              [Rām I 18, 19]<br>
spaṣṭam || MoT_1,6.27 ||<br>
<br>
<br>
<br>
sargāntaślokena daśarathatūṣṇīmbhāvaṃ kathayati<br>
     śrutvā vaco munivarasya mahāprabhāvas<br>
     tūṣṇīm atiṣṭhad upapannam idaṃ sa vaktum /<br>
     no yuktiyuktakathanena vinaiti toṣaṃ<br>
     dhīmān apūritamano'bhimataś ca lokaḥ // Mo_1,6.28 //<br>
"mahāprabhāvo" mahānubhāvayuktaḥ | "sa" daśarathaḥ | "munivarasya" 
viśvāmitrasya | "vacaḥ" "śrutvā" "tūṣṇīm atiṣṭḥat" | no kiñcid apy 
uktavān ity arthaḥ | "idaṃ" tūṣṇīm āsanam | "upapannaṃ" yuktam | bhavati
 | yataḥ "dhīmān" buddhiyuktaḥ | "yuktiyuktakathanena" "vinā" "vaktuṃ" 
kathayituṃ "toṣaṃ" "naiti" | na kathayatīty arthaḥ | "lokaś" "ca" lokas 
tu | "apūritamano'bhi"laṣitaḥ "vaktuṃ" "toṣaṃ" "naiti" | ataḥ 
yuktirahitaṃ viśvāmitrasya vākyaṃ śrutvā daśarathaḥ tuṣṇīm abhūd iti 
bhāvaḥ | iti śivam || MoT_1,6.28 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ṣaṣṭhaḥ sargaḥ || 1,6 ||<br>
<br>
<br>
************************************************************************<br>
<br>
<br>
      tac chrutvā rājaśārdūlo viśvāmitrasya bhāṣitam /<br>
     muhūrtam āsīn niśceṣṭaḥ sadainyaṃ caivam abravīt // Mo_1,7.1 //<br>
                              [Rām I 19, 1]<br>
spaṣṭam || MoT_1,7.1 ||<br>
<br>
<br>
<br>
     ūnaṣoḍaśavarṣo 'yaṃ rāmo rājīvalocanaḥ /<br>
     na yuddhayogyatām asya paśyāmi saha rākṣasaiḥ // Mo_1,7.2 //<br>
                              [Rām I 19, 2]<br>
spaṣṭam || MoT_1,7.2 ||<br>
<br>
<br>
     iyam akṣauhiṇī pūrṇā yasyāḥ patir aham prabho /<br>
     tayā parivṛto yuddhaṃ dāsyāmi piśitāśinām // Mo_1,7.3 //<br>
                              [Rām I 19, 3]<br>
"piśitāśināṃ" rākṣasānām || MoT_1,7.3 ||<br>
<br>
<br>
     ime hi śūrā vikrāntā bhṛtyā astraviśāradāḥ |<br>
                              [Rām I 19, 4ab]<br>
     ahaṃ caiṣāṃ dhanuṣpāṇir goptā samaramūrdhani || MoT_1,7.4 ||<br>
<br>
<br>
<br>
                              [Rām I 19, 5ab]<br>
spaṣṭam || MoT_1,7.4 ||<br>
<br>
<br>
     ebhiḥ saha tavārīṇām mahendramahatām api /<br>
     dadāmi yuddham mattānāṃ kariṇām iva kesarī // Mo_1,7.5 //<br>
"hi" yasmād | ete "bhṛtyā" bhavanti | "aham caiṣāṃ samaramūrdhani 
goptā"smi | ataḥ aham "ebhiḥ" "saha tavārīṇāṃ yuddhaṃ dadāmī"ti 
sambandhaḥ || MoT_1,7.5 ||<br>
<br>
<br>
     bālo rāmas tv anīkeṣu na jānāti balābalam |<br>
                              [Rām I 19, 7ab]<br>
     antaḥpurād ṛte dṛṣṭā nānenānyā raṇāvaniḥ || MoT_1,7.6 ||<br>
<br>
<br>
<br>
spaṣṭam || MoT_1,7.6 ||<br>
<br>
     na cāstraiḥ paramair yukto na ca yuddhaviśāradaḥ  /<br>
     na bhaṭabhrūkuṭīnāṃ ca tajjñaḥ samaramūrdhasu // Mo_1,7.7 //<br>
eṣa iti śeṣaḥ || MoT_1,7.7 ||<br>
<br>
<br>
     kevalam puṣpaṣaṇḍeṣu nagaropavaneṣu ca /<br>
     udyānavanakuñjeṣu sadaiva pariśīlitaḥ // Mo_1,7.8 //<br>
spaṣṭam || MoT_1,7.8 ||<br>
<br>
<br>
     vihartum eṣa jānāti saha rājakumārakaiḥ /<br>
     kīrṇapuṣpopakārāsu svakāsv ajirabhūmiṣu // Mo_1,7.9 //<br>
spaṣṭam || MoT_1,7.9 ||<br>
<br>
<br>
     adya tv atitarām brahman mama bhāgyaviparyayāt /<br>
     himenevāhataḥ padmas sampanno haritaḥ kṛśaḥ // Mo_1,7.10 //<br>
"haritaḥ" pāṇḍuḥ || MoT_1,7.10 ||<br>
<br>
<br>
<br>
     nāttum annāni śaknoti na vihartuṃ gṛhāvanau /<br>
     antaḥkhedaparītātmā tūṣṇīṃ tiṣṭhati kevalam // Mo_1,7.11 //<br>
"attum" bhakṣitum || MoT_1,7.11 ||<br>
<br>
<br>
     sadāraḥ sahabhṛtyo 'haṃ tatkṛte munināyaka /<br>
     śaradīva payovāho nūnaṃ niḥsahatāṃ gataḥ // Mo_1,7.12 //<br>
"niḥsahatām" utkṛśatāṃ | soḍhum aśaktatvam || MoT_1,7.12 ||<br>
<br>
<br>
     īdṛśo 'sau suto bāla ādhinā vivaśīkṛtaḥ /<br>
     kathaṃ dadāmi taṃ tubhyaṃ yoddhuṃ saha niśācaraiḥ // Mo_1,7.13 //<br>
spaṣṭam || MoT_1,7.13 ||<br>
<br>
<br>
     api bālāṅganāsaṅgād api sādho sudhārasāt /<br>
     rājyād api sukhāyaiṣa putrasneho mahāmate // Mo_1,7.14 //<br>
spaṣṭam || MoT_1,7.14 ||<br>
<br>
<br>
     ye durantā mahārambhās triṣu lokeṣu khedadāḥ /<br>
     putrasnehena santo 'pi kurvate te na saṃśrayam // Mo_1,7.15 //<br>
"santaḥ api" sthitā api | "saṃśrayaṃ" sthitiṃ | "putrasnehena te" vismṛtiṃ gacchantīti bhāvaḥ || MoT_1,7.15 ||<br>
<br>
<br>
     asavo 'tha dhanaṃ dārās tyajyante mānavaiḥ sukham /<br>
     na putrā muniśārdūla svabhāvo hy eṣa jantuṣu // Mo_1,7.16 //<br>
spaṣṭam || MoT_1,7.16 ||<br>
<br>
<br>
     rākṣasāḥ krūrakarmāṇaḥ kūṭayuddhaviśāradāḥ |<br>
                              [Rām I 19, 7ef]<br>
     rāmas tān yodhayatv ittham uktir evātiduḥsahā || MoT_1,7.17 ||<br>
<br>
<br>
<br>
"kūṭayuddhaṃ" chalayuddham | "uktir eve"ti anuṣṭhānasya kā katheti bhā-vaḥ || MoT_1,7.17 ||<br>
<br>
<br>
     viprayukto hi rāmeṇa muhūrtam api notsahe /<br>
     jīvituṃ jīvitākāṅkṣī na rāmaṃ netum arhasi // Mo_1,7.18 //<br>
                              [Rām I 19, 8]<br>
"notsahe" samartho na bhavāmi | "jīvituṃ" jīvanakriyākartṛtām 
anubhavitum | "jīvitākāṅkṣī" mama jīvitākāṅkṣīty arthaḥ || MoT_1,7.18 ||<br>
<br>
<br>
     navavarṣasahasrāṇi mama yātāni kauśika /<br>
     duḥkhenotpāditās tv ete catvāraḥ putrakā mayā  // Mo_1,7.19 //<br>
                              [Rām I 19, 10]<br>
anukampitāḥ putrāḥ "putrakāḥ" || MoT_1,7.19 ||<br>
<br>
<br>
<br>
     pradhānabhūtas teṣv eṣu rāmaḥ kamalalocanaḥ /<br>
     taṃ vinā te trayo 'py anye dhārayanti na jīvitam // Mo_1,7.20 //<br>
spaṣṭam || MoT_1,7.20 ||<br>
<br>
<br>
<br>
     sa eva rāmo bhavatā nīyate rākṣasān prati /<br>
     yadi tat putrahīnaṃ tvam mṛtam evāśu viddhi mām // Mo_1,7.21 //<br>
spaṣṭam || MoT_1,7.21 ||<br>
<br>
<br>
<br>
     caturṇām ātmajānāṃ hi prītir atra hi me parā /<br>
     jyeṣṭhaṃ dharmamayaṃ tasmān na rāmaṃ netum arhasi // Mo_1,7.22 //<br>
                              [Rām I 19, 11]<br>
nirdhāraṇe ṣaṣṭhī || MoT_1,7.22 ||<br>
<br>
<br>
     niśācarabalaṃ hantum mune yadi tavepsitam /<br>
     caturaṅgasamāyuktaṃ mayā saha balaṃ naya // Mo_1,7.23 //<br>
spaṣṭam || MoT_1,7.23 ||<br>
<br>
<br>
     kiṃvīryā rākṣasās te tu kasya putrāḥ kathaṃ ca te /<br>
     kiyatpramāṇāḥ ke caite iti varṇaya me sphuṭam // Mo_1,7.24 //<br>
                              [Rām I 19, 12]<br>
spaṣṭam || MoT_1,7.24 ||<br>
<br>
<br>
     kathaṃ tena prahartavyaṃ teṣāṃ rāmeṇa rākṣasām | /     māmakair vā balair brahman mayā vā kūṭayodhinām // Mo_1,7.25 //<br>
                              [Rām I 19, 13]<br>
rāmasyāgre sthitatvābhāvāt "tene"ty uktam || MoT_1,7.25 ||<br>
<br>
<br>
     sarvam me śaṃsa bhagavan yathā teṣām mayā raṇe /<br>
     sthātavyaṃ duṣṭasattvānāṃ vīryotsiktā hi rākṣasāḥ // Mo_1,7.26 //<br>
                              [Rām I 19, 14]<br>
spaṣṭam || MoT_1,7.26 ||<br>
<br>
<br>
     śrūyate hi mahāvīro rāvaṇo nāma rākṣasaḥ /<br>
     sākṣād vaiśravaṇabhrātā putro viśravaso muneḥ // Mo_1,7.27 //<br>
                              [Rām I 19, 17]<br>
spaṣṭam || MoT_1,7.27 ||<br>
<br>
<br>
astu saḥ | tataḥ kim ity | atrāha<br>
     sa cet tava makhe vighnaṃ karoti kila durmatiḥ /<br>
     tat saṅgrāme na śaktāḥ 'smo vayaṃ tasya durātmanaḥ // Mo_1,7.28 //<br>
                              [Rām I 19, 19cd]<br>
"tat" tadā || MoT_1,7.28 ||<br>
<br>
<br>
nanu katham asau tādṛgvīryaḥ astīty | atrāha<br>
     kāle kāle pṛthag brahman bhūrivīryavibhūtayaḥ | /<br>
     bhūteṣv abhyudayaṃ yānti pralīyante ca kālataḥ // Mo_1,7.29 //<br>
"bhūrivīryavibhūtayaḥ" mahadvīryasampadyuktāḥ | "bhūteṣv" iti nirdhāraṇe sap-tamī || MoT_1,7.29 ||<br>
<br>
<br>
     adyāsmiṃs te vayaṃ kāle rāvaṇādiṣu śatruṣu /<br>
     na samarthāḥ puraḥ sthātuṃ niyater eṣa niścayaḥ // Mo_1,7.30 //<br>
spaṣṭam || MoT_1,7.30 ||<br>
<br>
<br>
     tasmāt prasādaṃ dharmajña kuru tvaṃ mama putrake /<br>
     mama caivālpabhāgyasya bhavān hy asamadaivatam // Mo_1,7.31 //<br>
                              [Rām I 19, 20]<br>
"alpabhāgyasye"ti | anyathā tvaṃ rāmaṃ na yācitavān iti bhāvaḥ || MoT_1,7.31 ||<br>
<br>
<br>
     devadānavagandharvā yakṣaplavagapannagāḥ /<br>
     na śaktā rāvaṇaṃ yoddhuṃ kiṃ punaḥ puruṣā yudhi // Mo_1,7.32 //<br>
spaṣṭam || MoT_1,7.32 ||<br>
<br>
<br>
     mahāvīryavatāṃ vīryam ādatte sa sudhābhujām /<br>
     tena sārdhaṃ na śaktā smas saṃyuge tasya vāvarāḥ // Mo_1,7.33 //<br>
                              [Rām I 19, 22a-d]<br>
"ādatte" gṛhṇāti | pratibadhnātīti yāvat | mahāvīryān sudhābhujo 'py 
asau vīryarahitān karotīti bhāvaḥ | "avarās" tadapekṣayā nīcāḥ | 
"vā"śabdaḥ pādapūraṇārthaḥ || MoT_1,7.33 ||<br>
<br>
<br>
<br>
nanu rāmasya sajjanatvenaivāvaśyaṃ jayaḥ syād ity | atrāha<br>
     ayam anyatamaḥ kālaḥ pelavīkṛtasajjanaḥ /<br>
     rāghavo 'pi gato dainyaṃ yatra vārdhakajarjaraḥ // Mo_1,7.34 //<br>
"api"śabdaḥ rāghavasya mahāsajjanatvaṃ dyotayati | vārdhakeneva jarjaraḥ "vārdhakajarjaraḥ" || MoT_1,7.34 ||<br>
<br>
<br>
     atha vā lavaṇam brahman yajñaghnaṃ tam madhoḥ sutam /<br>
     kathaya tvaṃ suraprakhya kveva mokṣyāmi putrakam // Mo_1,7.35 //<br>
"atha vā madhoḥ sutaṃ taṃ" prasiddhaṃ | "yajñaghnaṃ lavaṇaṃ" yoddhuṃ "na
 śaktāḥ" smaḥ iti vyavahitādhyāhṛtaiḥ saha sambandhaḥ | lavaṇo 'pi cet 
tava yajñavighnakārī asti tam api yoddhuṃ na śaktāḥ sma iti bhāvaḥ | he 
"suraprakhya" | "tvaṃ kathaya" | ahaṃ "putrakaṃ kveva" kutreva | 
"mokṣyāmi" | na mokṣyāmīti bhāvaḥ || MoT_1,7.35 ||<br>
<br>
<br>
<br>
     atha necchasi ced brahmaṃs tad vidheyo 'ham eva te /<br>
     anyathā tu na paśyāmi śāśvataṃ jayam ātmanaḥ // Mo_1,7.36 //<br>
"atha" pakṣāntare | tvam putrāmokṣaṇaṃ "cet" yadi | "necchasi" | "tad 
ahaṃ te" tava | "vidheyaḥ" āyattaḥ | "evā"smi | tadā aham evāgacchāmīty 
arthaḥ | "anyathā" sahajavicāre kriyamāṇe | aham "ātmanaḥ śāśvataṃ jayaṃ
 na paśyāmi" | na jānāmīty arthaḥ || MoT_1,7.36 ||<br>
<br>
<br>
<br>
sargāntaślokena daśarathavacanam upasaṃharati<br>
     ity uktvā mṛduvacanam bhayākulo 'sāv<br>
     ālole munimatasaṃśaye nimagnaḥ /<br>
     nājñāsīt kaṇam api niścayaṃ mahātmā<br>
     prodvīcāv iva jaladhau samuhyamānaḥ // Mo_1,7.37 //<br>
"munimatasya saṃśaye" 'nuṣṭhānānanuṣṭhānarūpe sandehe | "magnaḥ" | ata 
eva "bhayākulaḥ" | "mahātmā asau" daśarathaḥ | "ity" evaṃ | 
"mṛduvacanaṃ" komalavacanam | "uktvā" | "kaṇam api" stokam api | 
"niścayaṃ na ajñāsīt" na jñātavān | "asau" kathambhūtaḥ "iva" | 
"prodvīcau jaladhau samuhyamāna iva" | jaladhau samuhyamāno 'pi kutra 
gacchāmīti niścayaṃ na jānātīti śivam || MoT_1,7.37 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe saptamaḥ sargaḥ || 1,7 ||<br>
<br>
<br>
************************************************************************<br>
<br>
<br>
<br>
      tac chrutvā vacanaṃ tasya snehaparyākulākṣaram /<br>
     samanyuḥ kauśiko vākyam pratyuvāca mahīpatim // Mo_1,8.1 //<br>
                              [Rām I 20, 1]<br>
"tasya" daśarathasya || MoT_1,8.1 ||<br>
<br>
<br>
<br>
viśvāmitraḥ kathayati<br>
     kariṣyāmīti saṃśrutya pratijñāṃ hātum icchasi |<br>
                              [Rām I 20, 2ab]<br>
     sattvavān kesarī bhūtvā mṛgatām abhivāñchasi || MoT_1,8.2 ||<br>
<br>
<br>
<br>
spaṣṭam || MoT_1,8.2 ||<br>
<br>
<br>
     rāghavānām ayukto 'yaṃ kulasyāsya viparyayaḥ |<br>
                              [Rām I 20, 2cd]<br>
     na kadācana jāyante śītāṃśau kṛṣṇaraśmayaḥ || MoT_1,8.3 ||<br>
<br>
<br>
nanu kathaṃ "rāghavānāṃ kulasyāyaṃ viparyayaḥ ayukto" bhavatīty | atra dṛṣṭāntam āha | "na kadācane"ti || MoT_1,8.3 ||<br>
<br>
<br>
     yadi tvaṃ na kṣamo rājan gamiṣyāmi yathāgataḥ /<br>
     hīnapratijñaḥ kākutstha sukhī bhava sabāndhavaḥ // Mo_1,8.4 //<br>
                              [Rām I 20, 3]<br>
spaṣṭam || MoT_1,8.4 ||<br>
<br>
<br>
<br>
śrīvālmīkiḥ bharadvājam prati kathayati<br>
     tasmin kopaparīte 'tha viśvāmitre mahātmani /<br>
     cacāla vasudhā kṛtsnā surāś ca bhayam āviśan  // Mo_1,8.5 //<br>
                              [Rām I 20, 4]<br>
spaṣṭam || MoT_1,8.5 ||<br>
<br>
<br>
<br>
     krodhābhibhūtaṃ vijñāya jaganmitram mahāmunim /<br>
     dhṛtimān suvrato dhīmān vasiṣṭho vākyam abravīt // Mo_1,8.6 //<br>
                              [Rām I 20, 5]<br>
"jaganmitraṃ" viśvāmitram || MoT_1,8.6 ||<br>
<br>
<br>
śrīvasiṣṭhaḥ kathayati<br>
     ikṣvākūṇāṃ kule jātaḥ sākṣād dharma ivāparaḥ |<br>
                              [Rām I 20, 6ab]<br>
     bhavān daśarathaḥ śrīmāṃs trailokye guṇabhūṣitaḥ || MoT_1,8.7 ||<br>
<br>
<br>
spaṣṭam || MoT_1,8.7 ||<br>
<br>
<br>
     nītimān suvrato bhūtvā na dharmaṃ hātum arhasi |<br>
                              [Rām I 20, 6cd]<br>
     munes tribhuvaneśasya vacanaṃ kartum arhasi || MoT_1,8.8 ||<br>
<br>
<br>
spaṣṭam | yugmam || MoT_1,8.8 ||<br>
<br>
<br>
     triṣu lokeṣu vikhyāto dharmeṇa yaśasā yutaḥ /<br>
     svadharmam pratipadyasva na dharmaṃ hātum arhasi // Mo_1,8.9 //<br>
                              [Rām I 20, 7]<br>
"pratipadyasva" svīkuru || MoT_1,8.9 ||<br>
<br>
<br>
     kariṣyāmīti saṃśrutya tat te rājann akurvataḥ /<br>
     iṣṭāpūrtaḥ pated dharmas tasmād rāmaṃ visarjaya // Mo_1,8.10 //<br>
                              [Rām I 20, 8]<br>
"iṣṭāpūrtaḥ" iṣṭāpūrtasvarūpaḥ | pratijñātākaraṇena hi sarvo dharmaḥ naśyati || MoT_1,8.10 ||<br>
<br>
<br>
     guptam puruṣasiṃhena jvalanenāmṛtaṃ yathā |<br>
                              [Rām I 20, 9cd]<br>
     kṛtāstram akṛtāstraṃ vā nainaṃ drakṣyanti rākṣasāḥ || MoT_1,8.11 ||<br>
<br>
<br>
                              [Rām I 20, 9ab]<br>
"kṛtāstraṃ" śikṣitāstram || MoT_1,8.11 ||<br>
<br>
<br>
     ikṣvākuvaṃśajāto 'pi svayaṃ daśaratho 'pi san /<br>
     na pālayasi ced vākyaṃ ko 'paraḥ pālayiṣyati // Mo_1,8.12 //<br>
spaṣṭam || MoT_1,8.12 ||<br>
<br>
<br>
     yuṣmadādipraṇītena vyavahāreṇa jantavaḥ /<br>
     maryādāṃ na vimuñcanti tāṃ na hātum ihārhasi // Mo_1,8.13 //<br>
"tām" maryādām || MoT_1,8.13 ||<br>
<br>
<br>
<br>
     eṣa vigrahavān dharma eṣa vīryavatāṃ varaḥ /<br>
     eṣa buddhyādhiko loke tapasāṃ ca parāyaṇaḥ // Mo_1,8.14 //<br>
                              [Rām I 20, 10]<br>
"parāyaṇaḥ" āśrayaḥ || MoT_1,8.14 ||<br>
<br>
<br>
<br>
     eṣo 'straṃ vividhaṃ vetti trailokye sacarācare /<br>
     naitad anyaḥ pumān vetti na ca vetsyati kaścana // Mo_1,8.15 //<br>
                              [Rām I 20, 11]<br>
spaṣṭam || MoT_1,8.15 ||<br>
<br>
<br>
     na ca devarṣayaḥ kecin nāmarā na ca rākṣasāḥ /<br>
     na nāgayakṣagandharvā anena sadṛśā nṛpa // Mo_1,8.16 //<br>
                              [Rām I 20, 12]<br>
spaṣṭam || MoT_1,8.16 ||<br>
<br>
<br>
     astram asmai kṛśāśvena paraiḥ paramadurjayam |<br>
                              [Rām I 20, 13;599*]<br>
     kauśikāya purā dattaṃ yadā rājyaṃ samanvaśāt || MoT_1,8.17 ||<br>
<br>
<br>
                              [Rām I 20, 13cd]<br>
"paraiḥ" anyaiḥ | "paramadurjayam" atyantaṃ jetum aśakyaṃ | "samanvaśāt" sa-mapālayat || MoT_1,8.17 ||<br>
<br>
<br>
<br>
nanu kimarthaṃ kṛśāśvenāsmai astrāṇi dattānīty | atrāha<br>
     te hi putrāḥ kṛśāśvasya prajāpatisutopamāḥ /<br>
     enam anvacaran vīrā dīptimanto mahaujasaḥ // Mo_1,8.18 //<br>
                              [Rām I 20, 14]<br>
"hi" yasmāt | "prajāpatisutopamās te" prasiddhāḥ | "kṛśāśvasya putrāḥ" |
 "enaṃ" viśvāmitram | "anvacaran" anucaranti sma | ataḥ putrasnehena 
dattavān iti bhāvaḥ || MoT_1,8.18 ||<br>
<br>
<br>
<br>
te putrāḥ ke ity apekṣāyām āha<br>
     jayā ca suprabhā caiva dākṣāyaṇyau sumadhyame /<br>
     tayos tu yāny apatyāni śatam paramadurjayam // Mo_1,8.19 //<br>
"jayā ca suprabhā caive"ti ye | "dākṣāyaṇyau" dakṣasya strīrūpe apatye |
 "sumadhyame" striyau | āstām | "tayoḥ" "yāni" "paramadurjayaṃ" "śataṃ" 
"apatyāni" āsan | atra ca pūrvaślokāpekṣayottaravākyagatatvād 
yacchabdasya tacchabdāpekṣā nāsti || MoT_1,8.19 ||<br>
<br>
<br>
<br>
nanu kasyāḥ katy apatyāni āsann ity apekṣāyām āha<br>
     pañcāśataḥ sutāñ jajñe jayā labdhavarā purā /<br>
     vadhāyāsurasainyānāṃ te 'kṣayāḥ kāmarūpiṇaḥ // Mo_1,8.20 //<br>
                              [Rām I 20, 16]<br>
"akṣayāḥ" nāśarahitāḥ || MoT_1,8.20 ||<br>
<br>
<br>
<br>
     suprabhā janayām āsa putrān pañcāśataḥ parān /<br>
     saṅgharṣān nāma durdharṣān durākrośān balīyasaḥ // Mo_1,8.21 //<br>
                              [Rām I 20, 17]<br>
"durdharṣān" parābhavitum aśakyān | "durākrośān" śatrubhiḥ samare āhvātum aśakyān || MoT_1,8.21 ||<br>
<br>
<br>
<br>
prāsaṅgikam upasaṃhṛtya prakṛtam anusarati<br>
     evaṃvīryo mahātejā viśvāmitro mahāmuniḥ /<br>
     na rāmagamane buddhiṃ viklavāṃ kartum arhasi // Mo_1,8.22 //<br>
                              [Rām I 20, 19]<br>
pūrvārdham uttarārdhasya hetutvena yojyam || MoT_1,8.22 ||<br>
<br>
<br>
sargāntaślokena śrīvasiṣṭho vākyaṃ samāpayati<br>
     asmin mahāsattvamaye munīndre<br>
     sthite samīpe puruṣas tu sādhuḥ /<br>
     prāpte 'pi mṛtyāv amaratvam eti<br>
     mā dīnatāṃ gaccha yathā vimūḍhaḥ // Mo_1,8.23 //<br>
"yathā vimūḍhaḥ" | mūḍhavad ity arthaḥ | iti śivam || MoT_1,8.23 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe aṣṭamaḥ sargaḥ || 1,8 ||<br>
<br>
<br>
<br>
************************************************************************<br>
<br>
<br>
śrīvālmīkir bharadvājam prati kathayati<br>
     tathā vasiṣṭhe bruvati rājā daśarathaḥ sutam /<br>
     samutsraṣṭumanā rāmam ājuhāva salakṣmaṇam // Mo_1,9.1 //<br>
                              [Rām I 21, 1]<br>
"samutsraṣṭumanāḥ" dātumanāḥ || MoT_1,9.1 ||<br>
<br>
<br>
daśarathaḥ pratīhāram prati kathayati<br>
     pratīhāra mahābāhuṃ rāmam satyaparākramam /<br>
     salakṣmaṇam avighnena munyarthaṃ śīghram ānaya // Mo_1,9.2 //<br>
spaṣṭam || MoT_1,9.2 ||<br>
<br>
<br>
<br>
daśarathavākyam upasaṃharati<br>
     iti rājñā visṛṣṭo 'sau gatvāntaḥpuramandiram /<br>
     muhūrtamātreṇāgatya samuvāca mahīpatim // Mo_1,9.3 //<br>
spaṣṭam || MoT_1,9.3 ||<br>
<br>
<br>
<br>
pratīhāraḥ kathayati<br>
     deva dordalitāśeṣaripo rāmaḥ svamandire /<br>
     vimanāḥ saṃsthito rātrau ṣaṭpadaḥ kamale yathā // Mo_1,9.4 //<br>
spaṣṭam || MoT_1,9.4 ||<br>
<br>
<br>
     āgacchāmi kṣaṇeneti vakti dhyāyati caikakaḥ /<br>
     na kasyacic ca nikaṭe sthātum icchati khinnadhīḥ // Mo_1,9.5 //<br>
spaṣṭam || MoT_1,9.5 ||<br>
<br>
<br>
     ity ukte tena bhūpālas taṃ rāmānucaraṃ janam /<br>
     sarvam āśvāsayām āsa papraccha ca yathākramam // Mo_1,9.6 //<br>
spaṣṭam || MoT_1,9.6 ||<br>
<br>
<br>
rājapraśnam eva kathayati<br>
     kathaṃ kīdṛk sthito rāma iti pṛṣṭo mahībhṛtā /<br>
     rāmabhṛtyajanaḥ khinno vākyam āha mahīpatim // Mo_1,9.7 //<br>
spaṣṭam || MoT_1,9.7 ||<br>
<br>
<br>
     dehayaṣṭim imāṃ deva dhārayanta ime vayam /<br>
     khinnāḥ khedaparimlāne vibho rāme sute tava // Mo_1,9.8 //<br>
he "deva" he rājan | "dehayaṣṭiṃ" dehalatāṃ | "rāme" rāmākhye | "tava 
sute" tava sutanimittaṃ | carmaṇi dvīpinaṃ hantītivat || MoT_1,9.8 ||<br>
<br>
<br>
<br>
     rāmo rājīvapatrākṣo yataḥprabhṛti cāgataḥ /<br>
     savipras tīrthayātrāyās tataḥprabhṛti durmanāḥ // Mo_1,9.9 //<br>
spaṣṭam || MoT_1,9.9 ||<br>
<br>
<br>
     yatnaprārthanayāsmākaṃ nijavyāpāram āhnikam /<br>
     sāyam amlānavadanaḥ karoti na karoti vā // Mo_1,9.10 //<br>
spaṣṭam || MoT_1,9.10 ||<br>
<br>
<br>
     snānadevārcanācāraparyante parikhedavān /<br>
     prārthito 'pi hi nā tṛpter aśnāty aśanam īśvaraḥ // Mo_1,9.11 //<br>
"ā tṛpteḥ" tṛptiparyantam || MoT_1,9.11 ||<br>
<br>
<br>
     lolāntaḥpuranārībhiḥ kṛtadolābhir aṅgane /<br>
     na ca krīḍati līlābhir varādbhir iva cātakaḥ // Mo_1,9.12 //<br>
"varādbhiḥ" sarojalaiḥ | "cātakaḥ" pakṣiviśeṣaḥ | sa hi varṣābindūn eva pibati || MoT_1,9.12 ||<br>
<br>
<br>
<br>
     māṇikyamuktāsamprotā keyūrakaṭakāvalī /<br>
     nānandayati taṃ rājan dyauḥ pātavivaśaṃ yathā // Mo_1,9.13 //<br>
"pātavivaśam" patantam || MoT_1,9.13 ||<br>
<br>
<br>
<br>
     krīḍadvadhūviloleṣu vahatkusumavāyuṣu /<br>
     latāvalayageheṣu bhavaty ativiṣādavān // Mo_1,9.14 //<br>
"latāvalayageheṣu" latāmaṇḍalayukteṣu gṛheṣu || MoT_1,9.14 ||<br>
<br>
<br>
     yad ramyam ucitaṃ svādu peśalaṃ cittahāri vā /<br>
     bāṣpapūrekṣaṇa iva tenaiva parikhidyate // Mo_1,9.15 //<br>
spaṣṭam || MoT_1,9.15 ||<br>
<br>
<br>
<br>
     kim imā duḥkhadāyinyaḥ prasphuranti purogatāḥ /<br>
     iti nṛttavilāseṣu kāminīḥ parinindati // Mo_1,9.16 //<br>
"imāḥ" etāḥ kāminyaḥ || MoT_1,9.16 ||<br>
<br>
<br>
<br>
     bhojanaṃ śayanam pānaṃ vilāsaṃ snānam āsanam /<br>
     unmattaveṣṭitam iva nābhinandati ninditam // Mo_1,9.17 //<br>
"ninditaṃ" nindāviṣayīkṛtam || MoT_1,9.17 ||<br>
<br>
<br>
     kiṃ sampadā kiṃ vipadā kiṃ gehena kim īhitaiḥ /<br>
     sarvam evāsad ity uktvā tūṣṇīm eko 'vatiṣṭhate // Mo_1,9.18 //<br>
spaṣṭam || MoT_1,9.18 ||<br>
<br>
<br>
     nodeti parihāseṣu na bhogeṣu nimajjati /<br>
     na ca tiṣṭhati kāryeṣu maunam evāvalambate  // Mo_1,9.19 //<br>
spaṣṭam || MoT_1,9.19 ||<br>
<br>
<br>
<br>
     vilolālakavallaryo helāvalitalocanāḥ /<br>
     nānandayanti taṃ nāryo mṛgyo vanataruṃ yathā // Mo_1,9.20 //<br>
spaṣṭam || MoT_1,9.20 ||<br>
<br>
<br>
<br>
     ekānteṣu diganteṣu tīreṣu vipineṣu ca /<br>
     ratim āyāty araṇyeṣu vikrītavad ajantuṣu // Mo_1,9.21 //<br>
"vikrīto" hi palāyanārthaṃ "janturahite" eva deśe "ratim āyāti" || MoT_1,9.21 ||<br>
<br>
<br>
     vastrapānāśanādānaparāṅmukhatayā tayā /<br>
     parivraḍdharmiṇāṃ rājan so 'nuyāti tapasvinām // Mo_1,9.22 //<br>
"tapasvinām anuyāti" tapasvisambandhicaritam anukarotīty arthaḥ | na māṣāṇām aśnīyād itivat prayogaḥ || MoT_1,9.22 ||<br>
<br>
<br>
     eka eva vasan deśe janaśūnye janeśvara /<br>
     na hasaty ekayā buddhyā na gāyati na roditi // Mo_1,9.23 //<br>
"ekayā buddhyā" sarvatyāgarūpayā matyā upalakṣitaḥ || MoT_1,9.23 ||<br>
<br>
<br>
punaḥ kiṃ karotīty apekṣāyām āha<br>
     baddhapadmāsanaḥ śūnyamanā vāmakarasthale /<br>
     kapolatalam ādāya kevalam paritiṣṭhati // Mo_1,9.24 //<br>
spaṣṭam || MoT_1,9.24 ||<br>
<br>
<br>
     nābhimānam upādatte nāpi vāñchati rājatām /<br>
     nodeti nāstam āyāti sukhaduḥkhānuvṛttiṣu // Mo_1,9.25 //<br>
spaṣṭam || MoT_1,9.25 ||<br>
<br>
<br>
     na vidmaḥ kim asau jātaḥ kiṃ karoti kim īhate /<br>
     kiṃ dhyāyati kim āyāti kathaṃ kim anudhāvati // Mo_1,9.26 //<br>
"na vidma" ity asya karmāpekṣāyām āha "kim asau jātaḥ" kimartham asau 
jātaḥ | jananaṃ hi bhogādisevanārtham iti bhāvaḥ || MoT_1,9.26 ||<br>
<br>
<br>
<br>
     pratyahaṃ kṛśatāṃ yāti pratyahaṃ yāti pāṇḍutām /<br>
     virāgam pratyahaṃ yāti śaradanta iva drumaḥ // Mo_1,9.27 //<br>
spaṣṭam || MoT_1,9.27 ||<br>
<br>
<br>
     anuyātau tam evaitau rājañ śatrughnalakṣmaṇau /<br>
     tādṛśāv eva tasyaiva pratibimbāv iva sthitau // Mo_1,9.28 //<br>
spaṣṭam || MoT_1,9.28 ||<br>
<br>
<br>
     bhṛtyai rājabhir ambābhiḥ sa pṛṣṭo 'pi punaḥ punaḥ /<br>
     uktvā na kiñcid eveti tūṣṇīm āste nirīhitaḥ // Mo_1,9.29 //<br>
"saḥ" śrīrāmaḥ | nirīhitaḥ ceṣṭitarahitaḥ | "iti"śabdaḥ pādapūraṇārthaḥ 
śrīrāmottaravākyasvarūpanirdeśaparo vā jñeyaḥ || MoT_1,9.29 ||<br>
<br>
<br>
<br>
     āpātamātrahṛdyeṣu mā bhogeṣu manaḥ kṛthāḥ /<br>
     iti pārśvagatam bhavyam anuśāsti suhṛjjanam // Mo_1,9.30 //<br>
"bhavyam" anuśāsanayogyam || MoT_1,9.30 ||<br>
<br>
<br>
     nānāvibhavaramyāsu strīṣu goṣṭhīkathāsu ca /<br>
     puraḥsthitam ivāsneho nāśam evānupaśyati // Mo_1,9.31 //<br>
spaṣṭam || MoT_1,9.31 ||<br>
<br>
<br>
     rītimādhuryasāyāsapadasaṃsthitivarjitaiḥ  /<br>
     ceṣṭitair eva kākalyā bhūyo bhūyaḥ pragāyati // Mo_1,9.32 //<br>
saḥ rāmaḥ | "rītimādhuryasāyāsapadasaṃsthitivarjitaiḥ" "ceṣṭitair eva" 
kevalaiḥ abhinayair evopalakṣitayā "kākalyā" kalasūkṣmadhvaninā | 
"gāyati" || MoT_1,9.32 ||<br>
<br>
<br>
<br>
     samrāḍ bhaveti pārśvasthaṃ vadantam anujīvinam /<br>
     pralapantam ivonmattaṃ hasaty anyamanā muniḥ // Mo_1,9.33 //<br>
spaṣṭam || MoT_1,9.33 ||<br>
<br>
<br>
     na proktam ākarṇayati prekṣate na purogatam /<br>
     karoty avajñāṃ sarvatra sumahaty api vastuni // Mo_1,9.34 //<br>
spaṣṭam || MoT_1,9.34 ||<br>
<br>
<br>
     apy ākāśasarojinyām apy ākāśamahāvane /<br>
     ittham etat katham iti vismayo 'sya na jāyate // Mo_1,9.35 //<br>
vismayasya svarūpaṃ darśayati "ittham etat katham" iti || MoT_1,9.35 ||<br>
<br>
<br>
     kāntāmadhyagatasyāpi mano 'sya madaneṣavaḥ /<br>
     na bhedayanti durbhedaṃ dhārā iva mahopalam // Mo_1,9.36 //<br>
spaṣṭam || MoT_1,9.36 ||<br>
<br>
<br>
     āpadām ekam āvāsam abhivāñchasi kiṃ dhanam /<br>
     anuśāsyeti sarvasvam arthine samprayacchati // Mo_1,9.37 //<br>
"anuśāsya" anuśāsanaṃ kṛtvā || MoT_1,9.37 ||<br>
<br>
<br>
     iyam āpad iyaṃ saṃpad ity ayaṃ kalpanāmayaḥ /<br>
     manasy abhyudito moha iti śokāt pragāyati // Mo_1,9.38 //<br>
spaṣṭam || MoT_1,9.38 ||<br>
<br>
<br>
     hā hato 'ham anātho 'ham ity ākrandaparo 'pi san /<br>
     na jano yāti vairāgyaṃ citram ity eva vakty asau // Mo_1,9.39 //<br>
ākrandaparasya vairāgyaṃ yuktam evety "api"śabdena dyotyate || MoT_1,9.39 ||<br>
<br>
<br>
<br>
     raghukānanasālena rāmeṇa ripughātinā /<br>
     bhṛśam itthaṃ sthitenaiva vayaṃ khedam upāgatāḥ  // Mo_1,9.40 //<br>
spaṣṭam || MoT_1,9.40 ||<br>
<br>
<br>
<br>
     na vidmaḥ kim mahābāho tasya tādṛśacetasaḥ /<br>
     kurmaḥ kamalapatrākṣa gatir atra hi no bhavān // Mo_1,9.41 //<br>
spaṣṭam || MoT_1,9.41 ||<br>
<br>
<br>
     rājānam atha vā vipram upadeṣṭāram agragam /<br>
     hasan paśum ivāvyagraḥ so 'vadhīrayati prabho // Mo_1,9.42 //<br>
spaṣṭam || MoT_1,9.42 ||<br>
<br>
<br>
     prapañco 'yam iha sphāraṃ jagannāma yad utthitam /<br>
     naitad vastu na caivāham iti nirṇīya saṃsthitaḥ // Mo_1,9.43 //<br>
yaḥ "ayam prapañcaḥ utthitam" idaṃ "sphāraṃ jagannāma" bhavati | "etad" 
"vastu" paramārthasat | "na" bhavati | "eva"śabdaḥ apiśabdasyārthe | 
"aham" api "vastu na ca" bhavāmi | "iti" evaṃ | "nirṇīyā"sau rāmaḥ 
"saṃsthitaḥ" || MoT_1,9.43 ||<br>
<br>
<br>
     nārau nātmani no mitre na rājye na ca mātari /<br>
     na saṃpadāpador nāntas tasyāsthā na vibhor bahiḥ // Mo_1,9.44 //<br>
"āsthā" ratiḥ || MoT_1,9.44 ||<br>
<br>
<br>
<br>
     nirastāstho nirāśo 'sau nirīho 'sau nirāspadaḥ /<br>
     mohe na ca vimukto 'sau tena tapyāmahe vayam // Mo_1,9.45 //<br>
spaṣṭam || MoT_1,9.45 ||<br>
<br>
<br>
     kiṃ dhanena kim ambābhiḥ kiṃ rājyena kim īhayā /<br>
     iti niścayavān antaḥ prāṇatyāgamanāḥ sthitaḥ // Mo_1,9.46 //<br>
spaṣṭam || MoT_1,9.46 ||<br>
<br>
<br>
     bhogeṣv āyuṣi rājye ca mitre pitari mātari /<br>
     param udvegam āyātaś cātako 'vagrahe yathā // Mo_1,9.47 //<br>
spaṣṭam || MoT_1,9.47 ||<br>
<br>
<br>
     tasya tādṛksvabhāvasya samagravibhavānvitam /<br>
     saṃsārajālam ābhogi prabho prativiṣāyate // Mo_1,9.48 //<br>
prativiṣam ivācarate "prativiṣāyate" || MoT_1,9.48 ||<br>
<br>
<br>
     tādṛśaḥ syān mahāsattvaḥ ka ivāsmin mahītale /<br>
     prakṛte vyavahāre taṃ yo niveśayituṃ kṣamaḥ // Mo_1,9.49 //<br>
spaṣṭam || MoT_1,9.49 ||<br>
<br>
<br>
     iti no yeyam āyātā śākhāprasaraśālinī /<br>
     āpat tām alam uddhartuṃ samudetu dayā parā // Mo_1,9.50 //<br>
"samudetu" taveti śeṣaḥ || MoT_1,9.50 ||<br>
<br>
<br>
sargāntaślokena rāmabhṛtyavacanaṃ samāpayati<br>
     manasi moham apāsya mahāmanāḥ<br>
     sakalam ārtimataḥ kila sādhutām /<br>
     saphalatāṃ nayatīha tamo haran<br>
     dinakaro bhuvi bhāskaratām iva // Mo_1,9.51 //<br>
"mahāmanāḥ" puruṣaḥ | "ārtimataḥ" ārtiyuktasya puruṣasya | "manasi 
sakalam moham" ārtisvarūpaṃ samastam moham | "apāsya" dūrīkṛtya | 
"sādhutām" svasmin sthitaṃ sādhubhāvaṃ | "saphalatāṃ nayati" | ka "iva" |
 "dinakara iva" | yathā "dinakaraḥ" "bhuvi" "tamaḥ" "haran" 
"bhāskaratām" "saphalatāṃ" "nayati" | tathety arthaḥ | iti śivam || 
MoT_1,9.51 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe navamaḥ sargaḥ || 1,9 ||<br>
<br>
<br>
************************************************************************<br>
<br>
<br>
 rāmabhṛtyavacanaṃ śrutvā viśvāmitraḥ kathayati<br>
     evaṃ cet tan mahāprājñam bhavanto raghunandanam /<br>
     ihānayantu tvaritaṃ hariṇaṃ hariṇā iva // Mo_1,10.1 //<br>
spaṣṭam || MoT_1,10.1 ||<br>
<br>
<br>
<br>
     eṣa moho raghupater nāpadbhyo na ca rāgataḥ /<br>
     vivekavairāgyakṛto bodha eṣa mahodayaḥ // Mo_1,10.2 //<br>
mahān udayaḥ muktilakṣaṇaḥ yasmāt "saḥ" "mahodayaḥ" || MoT_1,10.2 ||<br>
<br>
<br>
<br>
     ihāyātu kṣaṇād rāmas tad ihaiva vayaṃ kṣaṇāt /<br>
     mohaṃ tasyāpaneṣyāmo maruto 'drer ghanaṃ yathā // Mo_1,10.3 //<br>
"vayaṃ" ke iva | "maruta" iva | "yathā" "marutaḥ" vāyavaḥ | "adreḥ" 
"ghanaṃ" megham | apanayanti | tathety arthaḥ || MoT_1,10.3 ||     <br>
     etasmin mārjite yuktyā mohe ca raghunandanaḥ /<br>
     viśrāntim eṣyati pade tasmin vayam ivottame // Mo_1,10.4 //<br>
"tasmin pade" cinmātrākhye viśrāntisthāne || MoT_1,10.4 ||<br>
<br>
<br>
<br>
     satyatām muditām prajñāṃ viśrāntiṃ ca sametya saḥ /<br>
     pīnatāṃ varavarṇatvam pītāmṛta ivaiṣyati // Mo_1,10.5 //<br>
spaṣṭam || MoT_1,10.5 ||<br>
<br>
<br>
     nijāṃ ca prakṛtām eva vyavahāraparamparām /<br>
     paripūrṇamanā mānya ācariṣyaty akhaṇḍitām // Mo_1,10.6 //<br>
spaṣṭam || MoT_1,10.6 ||<br>
<br>
<br>
     bhaviṣyati mahāsattvo jñātalokaparāvaraḥ /<br>
     sukhaduḥkhadaśāhīnaḥ samaloṣṭāśmakāñcanaḥ // Mo_1,10.7 //<br>
                              [BhG VI 8d; XIV 24b]<br>
"jñāte" samyak niścite | "lokānām" "parāvare" parāvācī | pāradvayam iti yāvat | yena | saḥ || MoT_1,10.7 ||<br>
<br>
<br>
viśvāmitravākyam upasaṃharati<br>
     ity ukte munināthena rājā sampūrṇamānasaḥ /<br>
     prāhiṇod rāmam ānetum bhūyo dūtaparamparām // Mo_1,10.8 //<br>
spaṣṭam || MoT_1,10.8 ||<br>
<br>
<br>
     etāvatā ca kālena rāmo nijagṛhāsanāt /<br>
     pituḥ sakāśam āgantum utthito 'rka ivācalāt // Mo_1,10.9 //<br>
spaṣṭam || MoT_1,10.9 ||<br>
<br>
<br>
     vṛtaḥ katipayair bhṛtyair bhrātṛbhyāṃ cājagāma ha /<br>
     tat puṇyam pitur āsthānaṃ svargaṃ surapater iva // Mo_1,10.10 //<br>
spaṣṭam || MoT_1,10.10 ||<br>
<br>
<br>
     dūrād eva dadarśāsau rāmo daśarathaṃ tadā /<br>
     vṛtaṃ rājasamūhena devaugheneva vāsavam // Mo_1,10.11 //<br>
spaṣṭam || MoT_1,10.11 ||<br>
<br>
<br>
     vasiṣṭhaviśvāmitrābhyāṃ sevitam pārśvayor dvayoḥ /<br>
     sarvaśāstrārthatajjñena mantrivṛndena pālitam // Mo_1,10.12 //<br>
spaṣṭam || MoT_1,10.12 ||<br>
<br>
<br>
     cārucāmarahastābhiḥ kāntābhiḥ samupāsitam |<br>
     kakubbhir iva mūrtābhiḥ saṃsthitābhir yathocitam || MoT_1,10.13 ||<br>
<br>
<br>
"kakubbhiḥ" digbhiḥ || MoT_1,10.13 ||<br>
<br>
<br>
     vasiṣṭhaviśvāmitrādyās tathā daśarathādayaḥ /<br>
     dadṛśū rāghavaṃ dūrād upāyāntaṃ guhopamam // Mo_1,10.14 //<br>
"guhopamaṃ" kumārasadṛśam || MoT_1,10.14 ||<br>
<br>
<br>
     sattvāvaṣṭambhagarveṇa śaityeneva himālayam /<br>
     śritaṃ sakalasevyena gambhīreṇa svareṇa ca // Mo_1,10.15 //<br>
"sattvasyāvaṣṭambhena" hastāvalambena yaḥ "garvaḥ" | tena | pūrvasya ślokasya viśeṣaṇatvena yojyam || MoT_1,10.15 ||<br>
<br>
<br>
<br>
     saumyaṃ samaśubhākāraṃ vinayodāram ūrjitam /<br>
     kāntopaśāntavapuṣam parasyārthasya bhājanam // Mo_1,10.16 //<br>
"parasyārthasya" mokṣasya || MoT_1,10.16 ||<br>
<br>
<br>
<br>
     samudyadyauvanārambham udyogaśamaśobhitam /<br>
     anudvignam anāyāsam pūrṇaprāyamanoratham // Mo_1,10.17 //<br>
spaṣṭam || MoT_1,10.17 ||<br>
<br>
<br>
     vicāritajagadyātram pavitraguṇagocaram /<br>
     mahāsattvaikalobhena guṇair iva samāśritam // Mo_1,10.18 //<br>
"mahāsattvasya" mahādhairyasya | yaḥ "eko" "lobhaḥ" | tatsaṅgalobhaḥ iti yāvat | tena || MoT_1,10.18 ||<br>
<br>
<br>
<br>
     udārasāram āpūrṇam antaḥkaraṇakoṭaram /<br>
     avikṣubhitayā vṛttyā darśayantam anuttamam // Mo_1,10.19 //<br>
rāmam punaḥ kathambhūtam | īdṛśyā "vṛttyā" īdṛśam "antaḥkaraṇaṃ" 
"darśayantam" iti sambandhaḥ | "āpūrṇam" bhogān prati alaulyena samantāt
 pūrṇam || MoT_1,10.19 ||<br>
<br>
<br>
<br>
śrīrāmaviśeṣaṇāny upasaṃharati<br>
     evam guṇagaṇākīrṇo dūrād eva raghūdvahaḥ /<br>
     parimeyasitācchācchasvahārāmbarapallavaḥ // Mo_1,10.20 //<br>
     praṇanāma calaccārucūḍāmaṇimarīcinā /<br>
     śirasā vasudhākampalolamānācalaśriyā // Mo_1,10.21 //<br>
"parimeyāḥ" parimitāḥ | "sitāḥ" "acchācchāḥ" "svahārāmbarapallavāḥ" 
yasya | saḥ tādṛśaḥ | "śirasā" kathambhūtena | "vasudhāyāṃ" yaḥ "kampaḥ"
 | tena "lolamānasyā-calasya" "śrīḥ" yasya | tat | tādṛśena | yugmam || 
MoT_1,10.20-21 ||<br>
<br>
<br>
<br>
kān praṇanāmety apekṣāyām āha<br>
     prathamam pitaram paścān munīn mānyaikam ānataḥ /<br>
     tato viprāṃs tato bandhūṃs tato 'dhikaguṇān gurūn // Mo_1,10.22 //<br>
"pitaraṃ" kathambhūtaṃ | mānyānām madhye ekam "mānyaikam" || MoT_1,10.22 ||<br>
<br>
<br>
     jagrāha cātmanā dṛṣṭvā manāk svādugirā tathā /<br>
     rājalokena vihitāṃ sa praṇāmaparasparām // Mo_1,10.23 //<br>
spaṣṭam || MoT_1,10.23 ||<br>
<br>
<br>
     vihitāśīr munibhyāṃ tu rāmaḥ saśamamānasaḥ /<br>
     āsasāda pituḥ puṇyaṃ samīpaṃ surasundaraḥ // Mo_1,10.24 //<br>
"samīpaṃ" nikaṭam || MoT_1,10.24 ||<br>
<br>
<br>
     pādābhivandanarataṃ tam athāsau mahīpatiḥ /<br>
     śirasy abhyāliliṅgāśu cucumba ca punaḥ punaḥ // Mo_1,10.25 //<br>
     śatrughnaṃ lakṣmaṇaṃ caiva tathaiva paravīrahā /<br>
     āliliṅga ghanasnehaṃ rājahaṃso 'mbujaṃ yathā // Mo_1,10.26 //<br>
spaṣṭam | yugmam || MoT_1,10.25-26 ||<br>
<br>
<br>
<br>
     utsaṅge vatsa tiṣṭheti vadaty atha mahīpatau /<br>
     bhūmau parijanāstīrṇe so 'ṃśuke 'tha nyavikṣata // Mo_1,10.27 //<br>
"nyavikṣata" upāviśat | "atha"śabdadvayaṃ sambandhibhedenānantaryadvayavācakam || MoT_1,10.27 ||<br>
<br>
<br>
daśarathaḥ kathayati<br>
     putra prāptavivekas tvaṃ kalyāṇānāṃ ca bhājanam /<br>
     janavaj jīrṇayā buddhyā khedāyātmā na dīyate // Mo_1,10.28 //<br>
tvayā "na dīyate" na deya ity arthaḥ | "khedāy"eti sampradāne caturthī || MoT_1,10.28 ||<br>
<br>
<br>
     vṛddhavipraguruproktaṃ tvādṛśenānutiṣṭhatā /<br>
     padam āsādyate puṇyaṃ na moham anudhāvatā // Mo_1,10.29 //<br>
spaṣṭam || MoT_1,10.29 ||<br>
<br>
<br>
     tāvad evāpado dūre tiṣṭhanti paripelavāḥ /<br>
     yāvad eva na mohasya prasaraḥ putra dīyate // Mo_1,10.30 //<br>
spaṣṭam || MoT_1,10.30 ||<br>
<br>
<br>
śrīvasiṣṭhaḥ kathayati<br>
     rājaputra mahābāho śūras tvaṃ vijitās tvayā /<br>
     durucchedā durārambhā apy amī viṣayārayaḥ // Mo_1,10.31 //<br>
spaṣṭam || MoT_1,10.31 ||<br>
<br>
<br>
     kim atajjña ivājñānāṃ yogye vā mohasāgare /<br>
     vinimajjasi kallolagahane jāḍyaśālini // Mo_1,10.32 //<br>
spaṣṭam || MoT_1,10.32 ||<br>
<br>
<br>
viśvāmitra āha<br>
     calannīlotpalavyūhasamalocana lolatām  /<br>
     brūhi cetaḥkṛtāṃ tyaktvā hetunā kena muhyasi // Mo_1,10.33 //<br>
he "calannīlotpalavyūhasamalocana "tvaṃ | "cetaḥkṛtāṃ" "lolatāṃ" 
"tyaktvā" "brūhi" | karmāpekṣāyāṃ vākyaṃ karmatvena kathayati "hetune"ti
 | tvaṃ kimarthaṃ "muhyasī"ty arthaḥ || MoT_1,10.33 ||<br>
<br>
<br>
<br>
     kiṃniṣṭhāḥ kiyatā kena kiyantaḥ kāraṇena te /<br>
     ādhayo nu vilumpanti mano geham ivākhavaḥ // Mo_1,10.34 //<br>
"te" "kiyantaḥ" "ādhayaḥ" | "kiṃniṣṭhāḥ" kiṃviṣayāḥ santaḥ | "kiyatā" 
"kena" "kāraṇena" "manaḥ" "nu" "vilumpanti" | ke "iva" | "ākhava" "iva" |
 yathā "ākhavaḥ gehaṃ vilumpanti" | tathety arthaḥ | "nu"śabdaḥ 
praśnadyotakaḥ || MoT_1,10.34 ||<br>
<br>
<br>
     manye nānucitānāṃ tvam ādhīnām padam uttamaḥ /<br>
     āpatsu cāpto yo dhīro nirjitās tena cādhayaḥ // Mo_1,10.35 //<br>
"āptaḥ" vicārakārī | na hy ucitasy"ānucitapadatvaṃ" yuktam iti bhāvaḥ || MoT_1,10.35 ||<br>
<br>
<br>
     yathābhimatam āśu tvam brūhi prāpsyasi cānagham /<br>
     sarvam eva punar yena tava bhetsyanti nādhayaḥ // Mo_1,10.36 //<br>
"yena" sarvaprāpaṇena || MoT_1,10.36 ||<br>
<br>
<br>
viśvāmitravākyaṃ sargāntaślokenopasaṃharati<br>
     ity uktam asya sa mune raghuvaṃśaketur<br>
     ākarṇya vākyam ucitārthavilāsagarbham /<br>
     tatyāja khedam abhigarjati vārivāhe<br>
     barhī yathābhyanumitābhimatārthasiddhiḥ // Mo_1,10.37 //<br>
"abhyanumitā" garjanahetukenānumānena jñātā | "abhimatārthasya siddhiḥ" yas-ya | sa | iti śivam || MoT_1,10.37 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe daśamaḥ sargaḥ || 1,10 ||<br>
<br>
<br>
<br>
************************************************************************<br>
<br>
<br>
     iti pṛṣṭo munīndreṇa samāśvāsya ca rāghavaḥ /<br>
     uvāca vacanaṃ cāru dhīrapūrṇārthamantharam // Mo_1,11.1 //<br>
"dhīraṃ" ca tat "pūrṇārthena" "mantharaṃ" nirbharaṃ ca "dhīrapūrṇārthamantharam" || MoT_1,11.1 ||<br>
<br>
<br>
itaḥ paraṃ vairāgyaprakaraṇārambhaḥ |<br>
<br>
      smṛtvā tattvam paramagahanaṃ svasvarūpākhyam ādyaṃ<br>
     spṛṣṭvā mūrdhnā gurucaraṇayor dhūlipuñjam prayatnāt *<br>
     kṛtvā devaṃ śaraṇam aniśaṃ vighnarājaṃ ca ṭīkā<br>
     vairāgyākhye prakaraṇavare tanyate bhāskareṇa ** 14 **<br>
<br>
<br>
<br>
samāśvāsanaparaṃ śrīvasiṣṭhaśrīviśvāmitrayor vākyaṃ śrutvā śrīrāmo hṛdgataṃ vairāgyam prakaṭīkaroti<br>
      bhagavan bhavatā pṛṣṭo yathāvad adhunā kila /<br>
     kathayāmy aham ajño 'pi ko laṅghayati sadvacaḥ // Mo_1,11.2 //<br>
"bhavate"ti kulaguruṃ vasiṣṭham praty uktiḥ | kimarthaṃ kathayasīty | atrāha "ko" "laṅghayatī"ti || MoT_1,11.2 ||<br>
<br>
<br>
<br>
svayaṃ kṛtām pratijñāṃ sampādayati<br>
     ahaṃ tāvad ayaṃ jāto nije 'smin pitṛsadmani /<br>
     krameṇa vṛddhiṃ samprāptaḥ prāptavidyaś ca saṃsthitaḥ // Mo_1,11.3 //<br>
"tāvac"chabdo vipratipattyabhāvavācakaḥ || MoT_1,11.3 ||<br>
<br>
<br>
<br>
     tataḥ sadācāraparo bhūtvāham munināyaka /<br>
     vihṛtas tīrthayātrārtham urvīm ambudhimekhalām // Mo_1,11.4 //<br>
spaṣṭam || MoT_1,11.4 ||<br>
<br>
<br>
<br>
     etāvatātha kālena saṃsārāsthām imām mama /<br>
     svaviveko jahārāntar oghas taṭalatām iva // Mo_1,11.5 //<br>
"svavivekaḥ" ko 'ham iti vicāraḥ || MoT_1,11.5 ||<br>
<br>
<br>
     vivekena parītātmā tenāhaṃ tad anu svayam /<br>
     bhoganīrasayā buddhyā pravicāritavān idam // Mo_1,11.6 //<br>
spaṣṭam || MoT_1,11.6 ||<br>
<br>
<br>
kiṃ tvayā "pravicāritam" ity | atrāha<br>
     kiṃ nāmedaṃ vata sukhaṃ yo 'yaṃ saṃsārasaṃsṛtiḥ /<br>
     jāyate mṛtaye loko mriyate jananāya ca // Mo_1,11.7 //<br>
"vata" kaṣṭe | "idaṃ" "sukhaṃ" "kiṃ" "nāma" bhavati | na bhavatīty 
arthaḥ | "idaṃ" kiṃ | "saṃsāre" "saṃsṛtiḥ" saṃsaraṇaṃ yasya | saḥ 
tādṛśaḥ | "yaḥ" "ayaṃ" "lokaḥ" | "mṛtaye" yat "jāyate" | "jananāya" ca 
yan "mriyate" || MoT_1,11.7 ||<br>
<br>
<br>
<br>
mṛtijananarūpasya saṃsaraṇasya duḥkhatvam uktvā tadāśrayabhūtānām bhāvānāṃ duḥkhayuktatvaṃ kathayati<br>
     svasthitāḥ sarva eveme sacarācaraceṣṭitāḥ /<br>
     āpadām patayaḥ pāpā bhāvā vibhavabhūmayaḥ // Mo_1,11.8 //<br>
"sacarācaraceṣṭitāḥ" calanasthitirūpakriyāyuktāḥ | "sarve" "eveme" 
'nubhūyamānāḥ | "bhāvāḥ" sthāvarajaṅgamarūpāḥ padārthāḥ | "āpadām" 
"patayaḥ" āpadyuktāḥ bhavanti | 
pūrvaślokoktajananamaraṇarūpaduḥkhāśrayatvād ity arthaḥ | "bhāvāḥ" 
kathambhūtāḥ | "svasthitāḥ" svasmin sthitāḥ | na tu parasparaṃ 
sambandhayuktāḥ | punaḥ kathambhūtāḥ | "vibhavabhūmayaḥ" yathāsvaṃ 
śaktiyuktāḥ || MoT_1,11.8 ||<br>
<br>
<br>
<br>
nanu katham "bhāvāḥ" "svasthitāḥ" bhavanti | parasparaṃ teṣāṃ nānāvidhasambandhadarśanād ity | atrāha<br>
     ayaḥśalākāsadṛśāḥ parasparam asaṅginaḥ /<br>
     śliṣyante kevalam bhāvā manaḥkalpanayā svayā // Mo_1,11.9 //<br>
ayam mama putrādiḥ ayam mama pitrādir iti "manaḥkalpitena" saṅkalpenaiva
 bhāvānām "parasparaṃ" sambandho 'sti | na tu paramārthata iti bhāvaḥ ||
 MoT_1,11.9 ||<br>
<br>
<br>
<br>
nanu manasaḥ katham etāvatī śaktir astīty | atrāha<br>
     manaḥsamāyattam idaṃ jagad ābhogi dṛśyate /<br>
     manaś cāsad ihābhāti kena smaḥ parimohitāḥ // Mo_1,11.10 //<br>
"ābhogi" vistārayuktam | "manasaḥ" "asattvam" asatyabhūtapadārthānusandhānamātrarūpatvena jñeyam || MoT_1,11.10 ||<br>
<br>
<br>
     asataiva vayaṃ kaṣṭaṃ vikrītā mūḍhabuddhayaḥ /<br>
     mṛgatṛṣṇāmbhasā dūre vane mugdhamṛgā iva // Mo_1,11.11 //<br>
"asatā" "eva" | na tu satyabhūtena | manaseti śeṣaḥ || MoT_1,11.11 ||<br>
<br>
<br>
<br>
     na kenacic ca vikrītā vikrītā iva saṃsthitāḥ /<br>
     vata mūḍhā vayaṃ sarve janānā api śambaram // Mo_1,11.12 //<br>
"śambaram" māyām || MoT_1,11.12 ||<br>
<br>
<br>
     kim eteṣu prapañceṣu bhogā nāma sudurbhagāḥ /<br>
     mudhaiva hi vayam mohāt saṃsthitā baddhabhāvanāḥ // Mo_1,11.13 //<br>
"eteṣu prapañceṣu" madhye |" sudurbhagāḥ" atiśayena 
durbhagatvākhyaguṇayuktāḥ | "bhogā nāma kim" bhavanti | 
āpātamātraramaṇīyatvāt na kiñcid api bhavantīty arthaḥ | "hi"śabdaḥ 
ataḥśabdārthe | "hi" ataḥ | "vayam" "eteṣu" bhogeṣu | "baddhabhāvanāḥ" |
 "mohāt" "mudhaiva" "saṃsthitāḥ" vyarthatvāt || MoT_1,11.13 ||<br>
<br>
<br>
     ajñāte bahukālena vyartha eva vayaṃ ghane /<br>
     mohe nipatitā mugdhāḥ śvabhre mugdhamṛgā iva // Mo_1,11.14 //<br>
"mohe" bhogabhāvanākhye mohe | "bahukālena" bahukālaṃ tāvat || MoT_1,11.14 ||<br>
<br>
     kim me rājyena kim bhogaiḥ ko 'haṃ kim idam āgatam /<br>
     yan mithyaivāstu tan mithyā kasya nāma kim āgatam // Mo_1,11.15 //<br>
                              [BhG I 32cd]<br>
"yat mithyā" bhavati "tat mithyaivāstu" iti sambandhaḥ || MoT_1,11.15 ||<br>
<br>
<br>
avāntaram upasaṃhāraṃ karoti<br>
     evaṃ vimṛśato brahman sarveṣv eva tato mama /<br>
     bhāveṣv aratir āyātā pathikasya maruṣv iva // Mo_1,11.16 //<br>
spaṣṭam || MoT_1,11.16 ||<br>
<br>
<br>
svābhimatam āviṣkaroti<br>
     tad etad bhagavan brūhi kim idam parinaśyati /<br>
     kim idaṃ jāyate bhūyaḥ kim idam parivardhate // Mo_1,11.17 //<br>
"kim" iti katham ity asyārthe || MoT_1,11.17 ||<br>
<br>
<br>
     jarāmaraṇam āpac ca jananaṃ sampadas tathā /<br>
     āvirbhāvatirobhāvair vivartante punaḥ punaḥ // Mo_1,11.18 //<br>
bhāveṣu iti śeṣaḥ | "bhāvair" iti itthambhāve tṛtīyā | "vivartante" rūpāntaraṃ gacchanti || MoT_1,11.18 ||<br>
<br>
<br>
<br>
     bhāvais tair eva tair eva tucchair vayam ime kila /<br>
     paśya jarjaratāṃ nītā vātair iva giridrumāḥ // Mo_1,11.19 //<br>
spaṣṭam || MoT_1,11.19 ||<br>
<br>
<br>
     acetanā iva janāḥ pavanaiḥ prāṇanāmabhiḥ /<br>
     dhvanantaḥ saṃsthitā vyarthaṃ yathā kīcakaveṇavaḥ // Mo_1,11.20 //<br>
"kīcakaveṇavo" hi vyarthaṃ dhvananti || MoT_1,11.20 ||<br>
<br>
<br>
     śāmyatīdaṃ kathaṃ duḥkham iti tapto 'smi cintayā /<br>
     jaraddruma ivogreṇa koṭarasthena vahninā // Mo_1,11.21 //<br>
spaṣṭam || MoT_1,11.21 ||<br>
<br>
<br>
     saṃsāraduḥkhapāṣāṇanīrandhrahṛdayo 'py aham /<br>
     nijalokabhayād eva galadbāṣpair na rodimi // Mo_1,11.22 //<br>
"saṃsāraduḥkhāny" eva "pāṣāṇāḥ" | taiḥ "nīrandhraṃ" "hṛdayaṃ" yasya | saḥ tādṛśaḥ || MoT_1,11.22 ||<br>
<br>
<br>
     śūnyasanmukhavṛttīs tu śuṣkarodananīrasāḥ  /<br>
     viveka eva hṛtsaṃstho mamaikānteṣu paśyati // Mo_1,11.23 //<br>
"śūnyā" vyarthāś ca tāḥ | "sanmukhavṛttayaḥ" sanmukhavyāpārāḥ tāḥ | 
"ekānteṣu" "vivekai"kapara "evā"smīti bhāvaḥ || MoT_1,11.23 ||<br>
<br>
<br>
<br>
     bhṛśam muhyāmi saṃsmṛtya bhāvābhāvamayīṃ sthitim /<br>
     dāridryeṇeva subhago dūre saṃsāracintayā // Mo_1,11.24 //<br>
"sthitiṃ" jagadākhyāṃ sthitim | ahaṃ ka "iva" | "subhaga iva" | yathā 
"subhagaḥ" "dāridryeṇa" "muhyati" | tathety arthaḥ | ataḥ 
"saṃsāracintayā" "dūre" | sā dūre bhavatv ity arthaḥ || MoT_1,11.24 ||<br>
<br>
<br>
evaṃ sāmānyena saṃsārapadārthānāṃ duḥkhadatām uktvā tad viśeṣeṣu pradhānabhūtāyāḥ śriyaḥ kathayati<br>
     mohayanti manovṛttiṃ khaṇḍayanti guṇānalam /<br>
     duḥkhajālam prayacchanti vipralambhaparāḥ śriyaḥ // Mo_1,11.25 //<br>
"mohayanti" avivekayuktatāṃ kurvanti | aiśvaryamadagrastā hi 
pūrvāparavicāraśūnyā eva bhavanti | "vipralambhaparāḥ" vañcanaparāḥ || 
MoT_1,11.25 ||<br>
<br>
<br>
<br>
evaṃ śriyaḥ duḥkhadatvam uktvā tat pradhānāvayavabhūtasya dhanasyāpi duḥkhadatvaṃ kathayati<br>
     cintānicayavakrāṇi nānandāya dhanāni me /<br>
     samprasūtakalatrāṇi gṛhāṇy ugrāpadāṃ yathā // Mo_1,11.26 //<br>
"cintānicayenā"rjanādyartham prayuktena cintāsamūhena | "vakrāṇi" 
kuṭilāni | "ugrāpadāṃ" hi bahu"kalatrāṇi" "gṛhāṇi" duḥkhāyaiva bhavanti 
|| MoT_1,11.26 ||<br>
<br>
<br>
<br>
saṅgraheṇa svāsvāsthyaṃ kathayati<br>
     vividhadoṣadaśāparicintanaiḥ<br>
     satatabhaṅgurakāraṇakalpitaiḥ /<br>
     mama na nirvṛtim eti mano mune<br>
     nigaḍitasya yathā vanahastinaḥ // Mo_1,11.27 //<br>
"vividhā" yāḥ "doṣadaśāḥ" | tāsām "paricintanaiḥ" | kathambhūtaiḥ | 
"satataṃ" "bhaṅgurāṇi" yāni "kāraṇāni" bhogarūpāṇi kāraṇāni | taiḥ 
"kalpitaiḥ" svaviṣayatayā prakaṭīkṛtaiḥ || MoT_1,11.27 ||<br>
<br>
<br>
<br>
sarvadoṣamūlakāraṇabhūtān viṣayān sargāntaślokena nindati<br>
     khalāḥ kāle kāle niśi niśitamohaikamihikā<br>
     gatāloke loke viṣayahaṭhacaurāḥ sucaturāḥ /<br>
     pravṛttāḥ prodyuktā diśi diśi vivekaikaharaṇe<br>
     raṇe śaktās teṣāṃ vadata vibudhāḥ ke 'dya subhaṭāḥ // Mo_1,11.28 //<br>
"khalāḥ" atyantaduḥkhakāritvāt durjanasadṛśās | tathā "sucaturāḥ" 
aticāturyayuktāḥ | "viṣayahaṭhacaurāḥ" | "niśi" lakṣaṇayā avidyārūpāyāṃ 
rātrau | "niśitā" tīkṣṇā yā "mohaikamihikā" | tayā "gatāloke" dūre 
gatavicārākhyaprakāśe | "loke" asmin saṃsāre | "kāle kāle" sarveṣu 
kāleṣu | "diśi diśi" sarvāsu dikṣu | "prodyuktāḥ" prakṛṣṭodyogabhājaḥ | 
ata eva "vivekasya" samyagvicārasya | yad "ekaṃ" "haraṇaṃ" kevalaṃ 
haraṇaṃ | tatra "pravṛttāḥ" bhavanti | he "vibudhāḥ" yūyaṃ | "vadatādya"
 asmin samaye | "teṣāṃ" "viṣayahaṭhacaurāṇāṃ" "raṇe ke subhaṭāḥ" 
"śaktāḥ" bhavanti | na ke 'pīti bhāvaḥ | iti śivam || MoT_1,11.28 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekādaśaḥ sargaḥ || 1,11 ||<br>
<br>
<br>
************************************************************************<br>
<br>
<br>
<br>
 samanantaram eva prakṛtāṃ śrīnindāṃ vistareṇa kathayati<br>
     iyam asmin vinodāya saṃsāre parikalpitā /<br>
     śrīr mune parimohāya sāpi nūnam anarthadā // Mo_1,12.1 //<br>
"nūnaṃ" niścayena | "anarthade"ti viśeṣaṇadvārahetuḥ || MoT_1,12.1 ||<br>
<br>
<br>
<br>
anarthadatvam evāsyāḥ kathayati<br>
     ullāsabahulān antaḥ kallolān akramākulān  /<br>
     jaḍān prasravati sphārān prāvṛṣīva taraṅgiṇī // Mo_1,12.2 //<br>
iyaṃ śrīḥ "ullāsabahulān" ullāsapūrṇān | "akramākulān" 
kramollaṅghananirbha-rān | tathā "jaḍān" jāḍyadāyitvāt jaḍarūpān | 
"kallolān" darpākhyān mahātaraṅgān | "prasravati" utpādayati | kā "iva" |
 "taraṅgiṇīva" | yathā "taraṅgiṇī" "prāvṛṣi" varṣākāle | uktaviśeṣaṇān 
mahātaraṅgān prasravati | tathety arthaḥ || MoT_1,12.2 ||<br>
<br>
<br>
<br>
     cintāduhitaro bahvyo bhūridurlaliteritāḥ /<br>
     cañcalāḥ prabhavanty asyās taraṅgāḥ sarito yathā // Mo_1,12.3 //<br>
"bhūrīṇi" yāni "durlalitāni" durvilāsāḥ | tair "īritāḥ" cañcalitāḥ | utthāpitā iti yāvat || MoT_1,12.3 ||<br>
<br>
<br>
<br>
     eṣā hi padam ekatra na nibadhnāti durbhagā /<br>
     mugdhevāniyatācāram itaś cetaś ca dhāvati // Mo_1,12.4 //<br>
"hi" niścaye | "aniyatācāraṃ" kāmacārata ity arthaḥ | kriyāviśeṣaṇam etat || MoT_1,12.4 ||<br>
<br>
<br>
     janayantī paraṃ dāham parāmṛṣṭāṅgikā satī /<br>
     vināśam eva dhatte 'ntar dīpalekheva kajjalam // Mo_1,12.5 //<br>
spaṣṭam || MoT_1,12.5 ||<br>
<br>
<br>
     guṇāguṇavicāreṇa vinaiva kila pārśvagam /<br>
     rājaprakṛtivan mūḍhā durārūḍhāvalambate  // Mo_1,12.6 //<br>
"rājaprakṛtivat" rājasvabhāvavat | rājāpi hi "guṇāguṇavicāra"rahitam eva "pārśvagam" "avalambate" || MoT_1,12.6 ||<br>
<br>
<br>
<br>
     karmaṇā tena tenaiṣā vistāram upagacchati /<br>
     doṣāśīviṣavegasya yat kṣīravisarāyate // Mo_1,12.7 //<br>
"kṣīrasya" "visaraḥ" sekaḥ | sa ivācarate "kṣīravisarāyate" || MoT_1,12.7 ||<br>
<br>
<br>
<br>
     tāvac chītamṛdusparśaḥ parasve ca jane janaḥ /<br>
     vātyayeva himaṃ yāvac chriyā na paruṣīkṛtaḥ // Mo_1,12.8 //<br>
śrīsparśe "janaḥ" "svasmin pare ca" mahākaṭhina eva bhavatīti piṇḍārthaḥ
 | "vātyā" hi "himam" "paruṣīkarotī"ty upamānatvena gṛhītā || MoT_1,12.8
 ||<br>
<br>
<br>
     prājñāḥ śūrāḥ kṛtajñāś ca peśalā mṛdavaś ca ye /<br>
     pāṃsumuṣṭyeva maṇayaḥ śriyā te malinīkṛtāḥ // Mo_1,12.9 //<br>
spaṣṭam || MoT_1,12.9 ||<br>
<br>
<br>
     na śrīḥ sukhāya bhagavan duḥkhāyaiva hi kalpate /<br>
     guptaṃ vināśanaṃ dhatte mṛtiṃ viṣalatā yathā  // Mo_1,12.10 //<br>
spaṣṭam || MoT_1,12.10 ||<br>
<br>
<br>
<br>
     śrīmān ajananindyaś ca śūraś cāpy avikatthanaḥ /<br>
     samadṛṣṭiḥ prabhuś caiva durlabhāḥ puruṣās trayaḥ // Mo_1,12.11 //<br>
śriyā spṛṣṭaḥ sāhaṅkāratvena jananindya eva bhavatīti bhāvaḥ || MoT_1,12.11 ||<br>
<br>
<br>
     eṣā hi viṣamā duḥkhabhogināṃ gahanā guhā /<br>
     ghanamohagajendrāṇāṃ vindhyaśailamahāṭavī // Mo_1,12.12 //<br>
spaṣṭaṃ || MoT_1,12.12 ||<br>
<br>
<br>
punaḥ kīdṛśy astīty apekṣāyām āha<br>
     satkāryapadmarajanī duḥkhakairavacandrikā /<br>
     saddṛṣṭidīpikāvātyā kallolaughataraṅgiṇī // Mo_1,12.13 //<br>
"kallolāḥ" darparūpāḥ mahātaraṅgāḥ || MoT_1,12.13 ||<br>
<br>
<br>
     sambhramābhrādipadavī viṣādaviṣavardhinī /<br>
     kedārikā vikalpānāṃ khadā kubhayabhoginām // Mo_1,12.14 //<br>
"khadā" guhā | "kubhayāni" eva "bhoginaḥ" sarpāḥ | teṣām || MoT_1,12.14 ||<br>
<br>
<br>
     himaṃ vairāgyavallīnāṃ vikārolūkayāminī /<br>
     rāhudaṃṣṭrā vivekendoḥ saujanyāmbhojacandrikā // Mo_1,12.15 //<br>
spaṣṭam || MoT_1,12.15 ||<br>
<br>
<br>
     indrāyudhavad ālolanānārāgamanoharā /<br>
     lolā taḍid ivotpannadhvaṃsinī jaḍasaṃśrayā // Mo_1,12.16 //<br>
spaṣṭam || MoT_1,12.16 ||<br>
<br>
<br>
     capalā varjitā ratyā nakulī nakulīnajā /<br>
     vipralambhanatātparyahetūgramṛgatṛṣṇikā // Mo_1,12.17 //<br>
"capalā" cāpalyaguṇasahitā | ata eva "ratyā" "varjitā" kutrāpi ratim 
akurvatīty arthaḥ | tathā "nakulī" aticāpalatvena nakulastrīsarūpā | 
tathā "nakulīnajā" duṣṭā | akulīnajo hi duṣṭo bhavati | tathā 
"vipralambhane" paravañcane | yat "tātparyam" | tasya "hetuś" cāsau 
"ugramṛgatṛṣṇikā" kaṭhinamṛgatṛṣṇāsvarūpā || MoT_1,12.17 ||<br>
<br>
<br>
<br>
     laharīvaikarūpeṇa kṣaṇam padam akurvatī /<br>
     calā dīpaśikhevāti durjñeyāgatigocarā // Mo_1,12.18 //<br>
na "gatau" gamane gocarā "agatigocarā" | "dīpaśikhā"pi gatau agocarā eva bhavati || MoT_1,12.18 ||<br>
<br>
<br>
     siṃhīva vigrahavyagrakarīndrakulapātinī /<br>
     khaḍgadhāreva śiśirā tīkṣṇā tīkṣṇāśayāśrayā // Mo_1,12.19 //<br>
"vigrahavyagraṃ" yuddhavyagraṃ | yat "karīndrakulaṃ" hastikulaṃ | tatra 
patatīti tādṛśī tatsādhyatvāt | "siṃhī" cedṛśī bhavati | "śiśirā" āmukhe
 santāpaharitvāt | "tīkṣṇāśayāḥ" kaṭhinacintāḥ | "āśrayaḥ" yasyāḥ | sā 
|| MoT_1,12.19 ||<br>
<br>
<br>
<br>
     nānayopahatārthinyā durādhiparipīnayā /<br>
     paśyāmy abhavyayā lakṣmyā kiñcid duḥkhād ṛte sukham // Mo_1,12.20 //<br>
"upahatān" ajñānabādhitān | "arthate" ālambanatvena kāṅkṣatīti tādṛśyā || MoT_1,12.20 ||<br>
<br>
<br>
<br>
     dvāreṇotsāritā lakṣmīḥ punar eti tamo'riṇā /<br>
     aho vata hṛtasthānā nirlajjā durjanāspadā // Mo_1,12.21 //<br>
"tamo'riṇā" gehāntargatatamonivāraṇārthaṃ kalpitena kṣudradvāreṇa || MoT_1,12.21 || sargāntaślokena śrīnindāṃ samāpayati<br>
     manoramā karṣati cittavṛttiṃ<br>
     kadaryasādhyā kṣaṇabhaṅgurā ca /<br>
     vyālāvalīgarbhanivṛttadehā<br>
     śvabhrotthitā puṣpalateva lakṣmīḥ // Mo_1,12.22 //<br>
"kadaryasādhyā" kukarmasādhyā | śrīpakṣe "vyālāvalī" duḥkhāvalī | iti śivam || MoT_1,12.22 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe dvādaśaḥ sargaḥ || 1,12 ||<br>
<br>
<br>
************************************************************************<br>
<br>
<br>
evaṃ śrīnindāṃ kṛtvā jīvitanindāṃ karoti<br>
     āyuḥ pallavakoṇāgralambāmbukaṇabhaṅguram /<br>
     unmattam iva santyajya yāty akāṇḍe śarīrakam // Mo_1,13.1 //<br>
"āyuḥ" jīvitaṃ | "yātī"ti sambandhaḥ | "akāṇḍe" asamaye | tatsammatirūpaṃ samayam ullaṅghyeti yāvat || MoT_1,13.1 ||<br>
<br>
<br>
     viṣayāśīrviṣāsaṅgaparijarjaracetasām /<br>
     aprauḍhātmavivekānām āyur āyāsakāraṇam // Mo_1,13.2 //<br>
spaṣṭam || MoT_1,13.2 ||<br>
<br>
<br>
<br>
     ye tu vijñātavijñeyā viśrāntā vitate pade /<br>
     bhāvābhāvasamāśvastā āyus teṣāṃ sukhāyate // Mo_1,13.3 //<br>
"viśrāntā" ātmatve niścitāḥ | "vitate" aparimite | "bhāvābhāveṣu" 
pravāhāgateṣu nāśotpādeṣu | "samāśvastāḥ" svabhāvād apracyutāḥ || 
MoT_1,13.3 ||<br>
<br>
<br>
     vayam parimitākārapariniṣṭhitaniścayāḥ /<br>
     saṃsārābhrataḍitpuñje mune nāyuṣi nirvṛtāḥ // Mo_1,13.4 //<br>
"parimitaḥ" pārimityayuktaḥ | yaḥ "ākāraḥ" dehādirūpaḥ ākāraḥ | tatra 
"pariniṣṭhitaḥ" niṣṭhāṃ gataḥ | "niścayaḥ" ātmaniścayaḥ | yeṣāṃ | te | 
"nirvṛtir" hi aparimitasvarūpaniṣṭhatvam iti bhāvaḥ || MoT_1,13.4 ||<br>
<br>
<br>
<br>
     yujyate veṣṭanaṃ vāyāv ākāśasya ca khaṇḍanam /<br>
     grathanaṃ ca taraṅgāṇām āsthā nāyuṣi yujyate // Mo_1,13.5 //<br>
"āsthā" dṛḍhatāviśvāsaḥ || MoT_1,13.5 ||<br>
<br>
<br>
<br>
     pelavaṃ śaradīvābhram asneham iva dīpakam /<br>
     taraṅgakam ivālolaṃ gatam evopalakṣyate // Mo_1,13.6 //<br>
āyur iti śeṣaḥ | "pelavaṃ" laghu || MoT_1,13.6 ||<br>
<br>
<br>
     taraṅgapratibimbenduṃ taḍitpuñjaṃ nabho'mbudam /<br>
     grahītum āsthām badhnāmi na tv āyuṣi gatasthitau // Mo_1,13.7 //<br>
spaṣṭam || MoT_1,13.7 ||<br>
<br>
<br>
<br>
     aviśrāntamanāḥ śūnyam āyur ātatam īhate /<br>
     duḥkhāyaiva vimūḍho 'ntar garbham aśvatarī yathā // Mo_1,13.8 //<br>
"aśvatarī" kharastriyām aśvāj jātā vaḍavā | tasyā "garbhaḥ" kukṣipāṭanaṃ vinā na niryāti || MoT_1,13.8 ||<br>
<br>
<br>
     saṃsārasaṃsṛtāv ambhaḥpheno 'smin sargasāgare /<br>
     kāyavallyāṃ raso rājañ jīvitam me na rocate // Mo_1,13.9 //<br>
"sargasāgare" kathambhūte | "saṃsāre" "saṃsṛtiḥ" saṃsaraṇaṃ | yasya | 
tādṛśe | "ambhaḥphenaḥ" ambhovikāraḥ phenaḥ | daśaratham prati iyam 
uktiḥ || MoT_1,13.9 ||<br>
<br>
<br>
     prāpyaṃ samprāpyate yena bhūyo yena na śocyate /<br>
     parāyā nirvṛteḥ sthānaṃ yat taj jīvitam ucyate // Mo_1,13.10 //<br>
"parāyā" utkṛṣṭāyāḥ || MoT_1,13.10 ||<br>
<br>
<br>
<br>
     taravo 'pi hi jīvanti jīvanti mṛgapakṣiṇaḥ /<br>
     sa jīvati mano yasya mananena na jīvati // Mo_1,13.11 //<br>
"mananena" bhogānusandhānena || MoT_1,13.11 ||<br>
<br>
<br>
     jātās ta eva jagati jantavaḥ sādhujīvitāḥ /<br>
     ye punar neha jāyante śeṣā jānīta gardabhāḥ // Mo_1,13.12 //<br>
yūyaṃ "jānīta" | kim ity apekṣāyām āha | "śeṣā" iti | "śeṣā" "gardabhāḥ" bhavanti || MoT_1,13.12 ||<br>
<br>
<br>
     bhāro 'vivekinaḥ śāstram bhāro jñānaṃ ca rāgiṇaḥ /<br>
     aśāntaṃ ca mano bhāro bhāro 'nātmavido vapuḥ // Mo_1,13.13 //<br>
"avivekinaḥ" vivekarahitasya | "bhāra"tvaṃ ca "śāstrā"deḥ samyagjñānādyarthakriyākāritvābhāvena jñeyam || MoT_1,13.13 ||<br>
<br>
<br>
     rūpam āyur mano buddhir ahaṅkāras tathehitam /<br>
     bhāro bhāradharasyeva sarvaṃ duḥkhāya durdhiyaḥ // Mo_1,13.14 //<br>
"durdhiyaḥ" buddhirahitasya | buddhirahito hi "rūpā"dau samatayā pāravaśyaṃ yāti | tataś ca duḥkhe nimajjati || MoT_1,13.14 ||<br>
<br>
<br>
     aviśrāntamanaḥpūrṇam āpadām paramāspadam /<br>
     nīḍo rogavihaṅgānām āyur āyāsanaṃ dṛḍham // Mo_1,13.15 //<br>
"āyuḥ" kathambhūtam | "aviśrāntam" paramapadaviśrāntirahitaṃ | yan "manas" | tena "pūrṇam" || MoT_1,13.15 ||<br>
<br>
<br>
     pratyahaṃ khedam utsṛjya śanair alam anāratam /<br>
     āśv eva janmanaḥ śvabhraṃ kālena vinikhanyate // Mo_1,13.16 //<br>
kālanāśyatvaṃ hi āyuṣaḥ prasiddham || MoT_1,13.16 ||<br>
<br>
<br>
<br>
     śarīrabilaviśrāntair viṣadāhapradāyibhiḥ /<br>
     rogair nipīyate raudrair vyālair iva vanānilaḥ // Mo_1,13.17 //<br>
āyur iti śeṣaḥ || MoT_1,13.17 ||<br>
<br>
<br>
     prasuvānair avacchedaṃ tucchair antaravāsibhiḥ /<br>
     duḥkhair ākṛṣyate krūrair ghuṇair iva jaraddrumaḥ // Mo_1,13.18 //<br>
"avacchedaṃ" chedanam | "prasuvānair" utpādayadbhiḥ | "ākṛṣyate" svavaśaṃ nīyate || MoT_1,13.18 ||<br>
<br>
<br>
     nūnaṃ nigiraṇāyāśu ghanagarvam anāratam /<br>
     ākhur mārjārakeṇeva maraṇenāvalokyate // Mo_1,13.19 //<br>
"avalokyate" kadā etat grase iti dṛśyate || MoT_1,13.19 ||<br>
<br>
<br>
     garvādiguṇagarbhiṇyā śūnyayāśaktivaśyayā /<br>
     annam mahāśaneneva jarasā parijīryate // Mo_1,13.20 //<br>
"aśaktivaśyayā" aśaktigrastayā || MoT_1,13.20 ||<br>
<br>
<br>
     dinaiḥ katipayair eva parijñāya gatādaram /<br>
     durjanaḥ sajjaneneva yauvanenāvamucyate // Mo_1,13.21 //<br>
spaṣṭam || MoT_1,13.21 ||<br>
<br>
<br>
     vināśasuhṛdā nityaṃ jarāmaraṇabandhunā /<br>
     rūpaṃ śiḍgavareṇeva kṛtāntenābhilaṣyate // Mo_1,13.22 //<br>
spaṣṭam || MoT_1,13.22 ||<br>
<br>
<br>
sargāntaślokena jīvitanindāṃ samāpayati<br>
     sthiratayā sukhahāritayā tayā<br>
     satatam ujjhitam uttama phalgu ca /<br>
     jagati nāsti tathā guṇavarjitam<br>
     maraṇamārjitam āyur idaṃ yathā // Mo_1,13.23 //<br>
"uttame"ty āmantraṇam | "phalgu" niḥsāram | "maraṇena" "mārjitaṃ" saṅkṣiptam | iti śivam || MoT_1,13.23 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe trayodaśaḥ sargaḥ || 1,13 ||<br>
<br>
<br>
************************************************************************<br>
<br>
<br>
 adhunāhaṅkāranindām prastauti<br>
     mudhaivābhyutthito mohān mudhaiva parivardhate /<br>
     mithyāmayena bhīto 'smi durahaṅkāraśatruṇā // Mo_1,14.1 //<br>
"mithyāmayena" mithyāsvarūpeṇa || MoT_1,14.1 ||<br>
<br>
<br>
<br>
     ahaṅkāravaśād eva doṣakośaḥ kadarthanām /<br>
     dadāti dīnadīnānāṃ saṃsāro vividhākṛtiḥ // Mo_1,14.2 //<br>
"kadarthanāṃ" duḥkham || MoT_1,14.2 ||<br>
<br>
<br>
     ahaṅkāravaśād āpad ahaṅkārād durādhayaḥ /<br>
     ahaṅkāravaśād īhāpy ahaṅkāro mahāmayaḥ // Mo_1,14.3 //<br>
"īhā" bhogārthaṃ ceṣṭā || MoT_1,14.3 ||<br>
<br>
<br>
     tam ahaṅkāram āśritya paramaṃ ciravairiṇam /<br>
     na bhuñje na pibāmy ambhaḥ kim u bhogān bhaje mune // Mo_1,14.4 //<br>
spaṣṭam || MoT_1,14.4 ||<br>
<br>
<br>
     saṃsārarajjur ādīrghā mama cetasi mohinī /<br>
     tatāhaṅkāradoṣeṇa kirāteneva vāgurā // Mo_1,14.5 //<br>
"ahaṅkāradoṣeṇā"haṅkārākhyena doṣeṇa || MoT_1,14.5 ||<br>
<br>
<br>
     yāni duḥkhāni dīrghāṇi viṣamāṇi mahānti ca /<br>
     ahaṅkārāt prasūtāni tāny agāt khadirā iva // Mo_1,14.6 //<br>
"agāt" parvatāt || MoT_1,14.6 ||<br>
<br>
<br>
     śamendoḥ saiṃhikeyāsyaṃ guṇipadmamahāśanim /<br>
     jñānameghaśaratkālam ahaṅkāraṃ tyajāmy aham // Mo_1,14.7 //<br>
spaṣṭam || MoT_1,14.7 ||<br>
<br>
<br>
ahaṅkāratyāgam eva karoti<br>
     nāhaṃ rāmo na me vāñchā bhāveṣu na ca me manaḥ /<br>
     śānta āsitum icchāmi svātmany eva jino yathā // Mo_1,14.8 //<br>
dehasyaiva rāmatvāt | mama cinmātratvād iti bhāvaḥ | "śāntaḥ" ahaṅkārarahitaḥ || MoT_1,14.8 ||<br>
<br>
<br>
     ahaṅkāravaśād yad yan mayā bhuktaṃ kṛtaṃ hṛtam /<br>
     sarvaṃ tat tad avastv eva vastv ahaṅkārariktatā // Mo_1,14.9 //<br>
"ahaṅkārariktatā" ahaṅkārarāhityam || MoT_1,14.9 ||<br>
<br>
<br>
     aham ity asti ced brahmann aham āpadi duḥkhitaḥ /<br>
     sampatsu sukhitas tasmād anahaṅkāritā dhanaḥ // Mo_1,14.10 //<br>
dhanayuktasya eva hi āpatsu sampatsu ca duḥkhādisparśo na bhavatīti 
pūrvavākye bhāvaḥ | phalitam āha "tasmād" iti | "tasmāt" tato hetoḥ | 
"anahaṅkāritā dhanaḥ" dhanam bhavati | dehātmatve niścitaḥ puruṣo hi 
dehārtham bhogajālam icchan bhogarāhityarūpāyām āpadi duḥkhī bhavati | 
tatsampattirūpāyāṃ sampadi sukhī bhavati | cinmātrātmatve niścito 'haṃ 
na tādṛśo bhavāmīti bhāvaḥ || MoT_1,14.10 ||<br>
<br>
<br>
<br>
     ahaṅkāram parityājya mune śāntamanās tathā /<br>
     avatiṣṭhe gatodvego bhogaughe 'bhaṅgurāspadam // Mo_1,14.11 //<br>
"avatiṣṭhe" tiṣṭhāmi | "ahaṅkāraṃ" kathambhūtam | "bhogaughe" 
bhogasamūhe | "abhaṅgurāspadam" anaśvarapratiṣṭham || MoT_1,14.11 ||<br>
<br>
<br>
     brahman yāvad ahaṅkāravāridaḥ pravijṛmbhate /<br>
     tāvad vikāsam āyāti tṛṣṇākuṭajamañjarī // Mo_1,14.12 //<br>
spaṣṭam || MoT_1,14.12 ||<br>
<br>
<br>
     ahaṅkāraghane śānte tṛṣṇānavataḍillatā /<br>
     śāntadīpaśikhāvṛttyā kvāpi yāsyati satvaram // Mo_1,14.13 //<br>
spaṣṭam || MoT_1,14.13 ||<br>
<br>
<br>
     ahaṅkāramahāvindhye manomattamataṅgajaḥ /<br>
     visphūrjati ghanāsphoṭaiḥ stanitair iva vāridaḥ // Mo_1,14.14 //<br>
"visphūrjati" vilasati | "ghanāsphoṭaiḥ" niviḍakarṇatālaiḥ || MoT_1,14.14 ||<br>
<br>
<br>
     iha dehamahādaryāṃ ghanāhaṅkārakesarī /<br>
     yo 'yam ullasati sphāraṃ tenedaṃ jagad ātatam // Mo_1,14.15 //<br>
anahaṅkāritve hi sad api jagan nāsti apekṣāviṣayatvābhāvāt || MoT_1,14.15 ||<br>
<br>
<br>
<br>
     tṛṣṇātantulavaprotā bahujanmaparamparā /<br>
     ahaṅkārograśiḍgena kaṇṭhe muktāvalī kṛtā // Mo_1,14.16 //<br>
"śiḍgo" hi "tantuprotām" "muktāvalīṃ" "kaṇṭhe" karoti || MoT_1,14.16 ||<br>
<br>
<br>
     putradārakalatrāṇi tantram mantravivarjitam /<br>
     prasāritam aneneha durahaṅkāravairiṇā // Mo_1,14.17 //<br>
spaṣṭam || MoT_1,14.17 ||<br>
<br>
<br>
     pramārjite 'ham ity asmin pade svayam akhidyatā /<br>
     pramārjitā bhavanty eva sarvā eva durādhayaḥ // Mo_1,14.18 //<br>
spaṣṭam || MoT_1,14.18 ||<br>
<br>
<br>
     aham ity ambude śānte śanaiḥ suśamaśālini /<br>
     manomananasammohamihikā kvāpi gacchati // Mo_1,14.19 //<br>
"manasaḥ" yaḥ "mananasammohaḥ" mananarūpaḥ | sa eva "mihikā" nīhāraḥ || MoT_1,14.19 ||<br>
<br>
<br>
     nirahaṅkāravṛtter me maurkhyāc chokena sīdataḥ /<br>
     yat kiñcid ucitam brahmaṃs tad ākhyātum ihārhasi // Mo_1,14.20 //<br>
prathamam ahaṅkāraṃ svayam eva tyajāmi | paścāt tvaduktaṃ karomīti bhāvaḥ || MoT_1,14.20 ||<br>
<br>
<br>
sargāntaślokenāhaṅkāranindāṃ samāpayati<br>
     sarvāpadāṃ nilayam adhruvam antarastham<br>
     unmuktam uttamaguṇena na saṃśrayāmi /<br>
     yatnād ahaṅkṛtipadam parito 'tiduḥkham<br>
     śeṣeṇa māṃ samanuśādhi mahānubhāva // Mo_1,14.21 //<br>
"ahaṅkṛtipadam" ahaṅkṛtyākhyaṃ sthānam | "śeṣeṇe"ti ahaṅkārāśrayaṇaṃ 
tyaktvā yat kiñcit samājñāpayasi tat sampādayāmīti bhāvaḥ | ahaṅkāraś ca
 idantāviṣayatvayogye dehe ahantāviṣayatvasañjananaṃ jñeyam | iti śivam 
|| MoT_1,14.21 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe caturdaśaḥ sargaḥ || 1,14 ||<br>
<br>
<br>
************************************************************************<br>
<br>
<br>
<br>
evam ahaṅkāranindāṃ kṛtvā cittanindām prastauti<br>
     doṣair jarjaratāṃ yātaṃ satkāryād āryasevitāt  /<br>
     vātāttapiñchalavavac cetaś calati cañcalam // Mo_1,15.1 //<br>
"doṣaiḥ" rāgādidoṣaiḥ | "satkāryāt" "calati" satkārye sthairyeṇa na tiṣṭhatīty arthaḥ || MoT_1,15.1 ||<br>
<br>
<br>
<br>
     itaś cetaś ca suvyagraṃ vyartham evābhidhāvati /<br>
     dūrād dūrataraṃ dīnaṃ grāme kauleyako yathā // Mo_1,15.2 //<br>
"kauleyakaḥ" śvā || MoT_1,15.2 ||<br>
<br>
<br>
<br>
     na prāpnoti kvacit kiñcit prāptair api mahādhanaiḥ /<br>
     nāntaḥ sampūrṇatām eti karaṇḍaka ivāmbubhiḥ // Mo_1,15.3 //<br>
kiñcit prāpto hi punaḥ kiñcid "api" na prārthayed iti bhāvaḥ || MoT_1,15.3 ||<br>
<br>
<br>
<br>
     nityam eva manaḥ śūnyaṃ kadāśāvāgurāvṛtam /<br>
     na manāṅ nirvṛtiṃ yāti mṛgo yūthād iva cyutaḥ // Mo_1,15.4 //<br>
<br>
<br>
<br>
"śūnyaṃ" niḥsāram || MoT_1,15.4 ||<br>
<br>
<br>
     taraṅgataralāṃ vṛttiṃ dadhad ālūnaśīrṇatām /<br>
     parityajya kṣaṇam api na mano yāti nirvṛtim // Mo_1,15.5 //<br>
<br>
<br>
<br>
"ālūnaśīrṇatāṃ" hastasparśāsahatvam | maticāñcalyam iti yāvat || MoT_1,15.5 ||<br>
<br>
<br>
<br>
     mano mananavikṣubdhaṃ diśo daśa vidhāvati /<br>
     mandarāhananodbhūtaṃ kṣīrārṇavapayo yathā // Mo_1,15.6 //<br>
"mananavikṣubdham" bhogānusandhānakṣubdham || MoT_1,15.6 ||<br>
<br>
<br>
     kallolakalanāvartam māyāmakaramālitam /<br>
     na niroddhuṃ samartho 'smi manomohamahārṇavam // Mo_1,15.7 //<br>
<br>
<br>
<br>
"kallola"rūpā yā "kalanā" saṅkalpaḥ | saiv"āvartaḥ" yasya | tat | "māyā" viparyayajñānam || MoT_1,15.7 ||<br>
<br>
<br>
     bhogadūrvāṅkurākāṅkṣī śvabhrapātam acintayan /<br>
     manohariṇako brahman dūraṃ viparidhāvati // Mo_1,15.8 //<br>
<br>
<br>
spaṣṭam || MoT_1,15.8 ||<br>
<br>
<br>
<br>
<br>
     na kadācana me cetas tām ālūnaviśīrṇatām /<br>
     tyajaty ākulayā vṛttyā cañcalatvam ivārṇavaḥ // Mo_1,15.9 //<br>
<br>
<br>
"ālūnaviśīrṇatāṃ" hastasparśāsahatvaṃ | maticāñcalyam iti yāvat || MoT_1,15.9 ||<br>
<br>
<br>
<br>
     cetaś cañcalayā vṛttyā cintānicayacañcuram /<br>
     dhṛtim badhnāti naikatra kesarī pañjare yathā // Mo_1,15.10 //<br>
<br>
<br>
<br>
"cintānicayena" cintāsamūhena | "cañcuraṃ" nirbharam || MoT_1,15.10 ||<br>
<br>
<br>
     mano moharathārūḍhaṃ śarīrāc chamatāsukham /<br>
     haraty upagatodyogaṃ haṃsaḥ kṣīram ivāmbhasaḥ // Mo_1,15.11 //<br>
<br>
<br>
<br>
spaṣṭam || MoT_1,15.11 ||<br>
<br>
<br>
     analpakalpanātalpe nilīnāś cittavṛttayaḥ /<br>
     munīndra na prabudhyante tena tapto 'ham ākulaḥ // Mo_1,15.12 //<br>
<br>
<br>
<br>
kalpanāgrastam eva sadāsanmano 'stīti bhāvaḥ || MoT_1,15.12 ||<br>
<br>
<br>
<br>
     kroḍīkṛtadṛḍhagranthitṛṣṇāsūtrombhitātmanā /<br>
     vihago jālakeneva brahman baddho 'smi cetasā // Mo_1,15.13 //<br>
<br>
<br>
<br>
"granthayo" 'tra rāgādirūpā jñeyāḥ || MoT_1,15.13 ||<br>
<br>
<br>
     satatāmarṣadhūmena cintājvālābilena ca /<br>
     vahnineva tṛṇaṃ śuṣkam mune dagdho 'smi cetasā // Mo_1,15.14 //<br>
<br>
<br>
<br>
"satatam amarṣaḥ" krodha eva | "dhūmaḥ" yasya | tādṛśena || MoT_1,15.14 ||<br>
<br>
<br>
     krūreṇa jaḍatāṃ yātas tṛṣṇābhāryānugāminā /<br>
     śavaḥ kauleyakeneva brahman bhukto 'smi cetasā // Mo_1,15.15 //<br>
<br>
<br>
<br>
spaṣṭam || MoT_1,15.15 ||<br>
<br>
<br>
     taraṅgataralāsphālavṛttinā jaḍarūpiṇā /<br>
     taṭavṛkṣa ivaughena brahman nīto 'smi cetasā // Mo_1,15.16 //<br>
<br>
<br>
<br>
"taraṅga"vat "taralāsphālā" atyantacañcalā | "vṛttiḥ" yasya | tādṛśena || MoT_1,15.16 ||<br>
<br>
<br>
     avāntaranipātāya śūnyenākramaṇāya ca /<br>
     tṛṇaṃ caṇḍānileneva dūre nunno 'smi cetasā // Mo_1,15.17 //<br>
<br>
<br>
<br>
"avāntareṣu" bhogarūpeṣu paramaviśrāntirahiteṣu padeṣu | yaḥ "nipātas" |
 tasmai | "ākramaṇāya" ākramaṇārthaṃ | "śūnyene"ti manoviśeṣaṇam || 
MoT_1,15.17 ||<br>
<br>
<br>
<br>
     saṃsārajaladher asmān nityam uttaraṇonmukhaḥ /<br>
     setuneva payaḥpūro rodhito 'smi kucetasā // Mo_1,15.18 //<br>
<br>
<br>
<br>
spaṣṭam || MoT_1,15.18 ||<br>
<br>
<br>
     pātālād gacchatā pṛṣṭham pṛṣṭhāt pātālagāminā /<br>
     kūpakāṣṭhaṃ kudāmneva veṣṭito 'smi kucetasā // Mo_1,15.19 //<br>
<br>
<br>
<br>
spaṣṭam || MoT_1,15.19 ||<br>
<br>
<br>
     mithyaiva sphārarūpeṇa vicāraviśarāruṇā /<br>
     bālo vetālakeneva gṛhīto 'smi svacetasā // Mo_1,15.20 //<br>
<br>
<br>
<br>
"gṛhītaḥ" svavaśīkṛtaḥ || MoT_1,15.20 ||<br>
<br>
<br>
     vahner uṣṇataraḥ śailād api kaṣṭatarakramaḥ /<br>
     vajrād api dṛḍho brahman durnigrahamanograhaḥ // Mo_1,15.21 //<br>
<br>
<br>
<br>
"kaṣṭataraḥ" "kramaḥ" ullaṅghanaṃ yasya | saḥ "kaṣṭatarakramaḥ" | 
"durnigrahaṃ" duḥkhena nirgrahītuṃ śakyaṃ | yat "manaḥ" | tasya "grahaḥ"
 grahanaṃ | "durnigrahamanograhaḥ" || MoT_1,15.21 ||<br>
<br>
<br>
<br>
     cetaḥ patati kāryeṣu vihagaś cāmiṣeṣv iva /<br>
     kṣaṇena viratiṃ yāti bālaḥ krīḍanakād iva // Mo_1,15.22 //<br>
<br>
<br>
<br>
spaṣṭam || MoT_1,15.22 ||<br>
<br>
<br>
     jaḍaprakṛtir ālolo vitatāvartavṛttimān /<br>
     mano'bdhir īhitavyālo dūrān nayati tāta mām // Mo_1,15.23 //<br>
<br>
<br>
<br>
"jaḍaprakṛtiḥ" jaḍasvabhāvaḥ śītaprakṛtiś ca | "vitatāvartā" eva 
"vṛttayaḥ" yasya | saḥ | "īhitāni" kāṅkṣitāni eva "vyālāḥ" sarpāḥ | 
yasya | saḥ | ceṣṭāyuktasarpāś ca yasmin | saḥ | "dūrān" "nayati" 
nānāviṣayeṣu bhramayati || MoT_1,15.23 ||<br>
<br>
<br>
<br>
yadīdṛśam manas tavāsti tarhi tasya nigrahaṃ kurv ity | atrāha<br>
     apy abdhipānān mahataḥ sumerūllaṅghanād api /<br>
     api vahnyaśanāt sādho viṣamaś cittanigrahaḥ // Mo_1,15.24 //<br>
<br>
<br>
spaṣṭam || MoT_1,15.24 ||<br>
<br>
<br>
<br>
nanu cittanigraho duḥsādhya eva bhavatu | kiṃ tena setsyatīty | atrāha<br>
     cittaṃ kāraṇam arthānāṃ tasmin sati jagattrayam /<br>
     tasmin kṣīṇe jagat kṣīṇaṃ tac cikitsyam prayatnataḥ // Mo_1,15.25 //<br>
<br>
<br>
spaṣṭam || MoT_1,15.25 ||<br>
<br>
<br>
<br>
<br>
      cittād imāni sukhaduḥkhaśatāni nūnam<br>
      abhyāgatāny agavarād iva kānanāni /<br>
      tasmin vivekavaśatas tanutām prayāte<br>
      manye mune nipuṇam eva galanti tāni // Mo_1,15.26 //<br>
<br>
<br>
<br>
"imāni" anubhūyamānāni | "agavarāt" parvataśreṣṭhāt | "nipuṇaṃ" samyak || MoT_1,15.26 ||<br>
<br>
<br>
sargāntaślokena cittanindāṃ samāpayati<br>
      sakalaguṇajayāśā yatra baddhā mahadbhis<br>
      tam arim iha vijetuṃ cittam abhyutthito 'ham /<br>
      vigataratitayāntar nābhinandāmi lakṣmīṃ<br>
      jaḍamalinaviśālām meghamālām ivenduḥ // Mo_1,15.27 //<br>
<br>
<br>
"yatra" yasmin manasi | "abhyutthitaḥ" udyogayukto jātaḥ | iti śivam || MoT_1,15.27 ||<br>
<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe pañcadaśaḥ sargaḥ || 1,15 ||<br>
<br>
<br>
<br>
************************************************************************<br>
<br>
<br>
<br>
evam manonindāṃ kṛtvā tṛṣṇānindām prastauti<br>
     hārdāndhakāraśarvaryā tṛṣṇayeha durantayā /<br>
     caranti cetanākāśe doṣakauśikapaṅktayaḥ // Mo_1,16.1 //<br>
"cetanākāśe" cittākāśe | "doṣāḥ" rāgādayaḥ | yuktaṃ ca śarvaryāṃ kauśikaca-raṇam || MoT_1,16.1 ||<br>
<br>
<br>
     antardāhapradāyinyā samūḍharasamārdavaḥ /<br>
     paṅka ādityadīptyeva śoṣaṃ nīto 'smi cintayā // Mo_1,16.2 //<br>
"samūḍhaṃ" dhṛtaṃ | "rasamārdavam" āsvādakṛtaṃ jalakṛtaṃ ca mārdavaṃ 
ye-na | saḥ | "cintā" cātra tṛṣṇā eva jñeyā | tṛṣṇāyāḥ 
cintārūpatvānapāyāt | evam uttaratrāpi jñeyam || MoT_1,16.2 ||<br>
<br>
<br>
<br>
     mama cittamahāraṇye vyāmohatimirākule /<br>
     śūnye tāṇḍavinī mattā bhṛśam āśā piśācikā // Mo_1,16.3 //<br>
"āśā" tṛṣṇā || MoT_1,16.3 ||<br>
<br>
<br>
     rajoracitanīhārā kāñcanāvacayojjvalā /<br>
     nūnaṃ vikāsam āyāti cintā me 'śokamañjarī // Mo_1,16.4 //<br>
"nūnaṃ" niścaye | "cintā" "aśokamañjarī" "me" "vikāsam" "āyāti" | 
kathambhūtā | "rajasā" svayam utpāditena lobhena | "racitaḥ" "nīhāraḥ" 
jāḍyaṃ yayā | sā | "rajasā" parā-geṇa | "racitaḥ" utpāditaḥ | "nīhāraḥ" 
yayā seti ca | "kāñcanāvacayena" kāñcanasaṅgraheṇa | "ujjvalā" jvalantī |
 kāñcanāvacayavat ujjvalā ca || MoT_1,16.4 ||<br>
<br>
<br>
     alam antar bhramāyaiṣā tṛṣṇā kavalitāśayā /<br>
     āyātā vimalollāsam ūrmir ambunidhāv iva // Mo_1,16.5 //<br>
"antar" manasi | "bhramāya" mithyājñānāya || MoT_1,16.5 ||<br>
<br>
<br>
     uddāmakallolaravā dehādrau vahatīva me /<br>
     taraṅgitatarākārā taratṛṣṇātaraṅgiṇī // Mo_1,16.6 //<br>
tarantī cāsau tṛṣṇātaraṅgiṇī "taratṛṣṇātaraṅgiṇī" || MoT_1,16.6 ||<br>
<br>
<br>
     vegaṃ saṃroddhum udito vātyayeva jarattṛṇam /<br>
     nītaḥ kaluṣayā kvāpi dhiyāyaṃ cittacātakaḥ // Mo_1,16.7 //<br>
"vegaṃ" svakīyaṃ vegaṃ | "dhiyā" tṛṣṇāviṣṭayā buddhyā || MoT_1,16.7 ||<br>
<br>
<br>
<br>
     yāṃ yām aham adhītāsthām āśrayāmi guṇaśriyam /<br>
     tāṃ tāṃ kṛntati me tṛṣṇā tantrīm iva kumūṣikā // Mo_1,16.8 //<br>
"adhītāsthām" śikṣitadārḍhyaṃ | dṛḍhām iti yāvat || MoT_1,16.8 ||<br>
<br>
<br>
<br>
     payasīva jaratparṇaṃ vāyāv iva jarattṛṇam /<br>
     nabhasīva śaranmeghaś cintācakre bhramāmy aham // Mo_1,16.9 //<br>
"cintācakre" tṛṣṇācakre || MoT_1,16.9 ||<br>
<br>
<br>
<br>
     gantum āspadam ātmīyam asamarthadhiyo vayam /<br>
     cintājāle vimuhyāmo jāle śakunayo yathā // Mo_1,16.10 //<br>
"ātmīyam āspadam" paramātmatattvākhyaṃ nijaṃ sthānam || MoT_1,16.10 ||<br>
<br>
<br>
<br>
     tṛṣṇābhidhānayā tāta dagdho 'smi jvālayā tathā /<br>
     yathā dāhopaśamanam āśaṅke nāmṛtair api // Mo_1,16.11 //<br>
spaṣṭam || MoT_1,16.11 ||<br>
<br>
<br>
     dūraṃ dūram ito gatvā sametya ca punaḥ punaḥ /<br>
     bhramaty āśu diganteṣu tṛṣṇonmattā turaṅgamī // Mo_1,16.12 //<br>
spaṣṭam || MoT_1,16.12 ||<br>
<br>
<br>
     jaḍasaṃsaṅgiṇī tṛṣṇā kṛtordhvādhogamāgamā /<br>
     kṣubdhā granthimatī nityam araghaṭṭograrajjuvat // Mo_1,16.13 //<br>
"granthimatī" rāgādigranthiyuktā || MoT_1,16.13 ||<br>
<br>
<br>
<br>
     antar grathitayā dehe sambhramocchidyamānayā /<br>
     rajjvevāśu balīvardas tṛṣṇayā vāhyate janaḥ // Mo_1,16.14 //<br>
"dehe" śarīre | "sambhrameṇa" na tu yuktyā | "ucchidyamānayā" nāśayitum 
ārabdhayā | "vāhyate" yatra tatra nīyate || MoT_1,16.14 ||<br>
<br>
<br>
     putradārakalatrāditṛṣṇayā nityakṛṣṇayā /<br>
     khageṣv iva kirātyeha jālaṃ lokeṣu racyate // Mo_1,16.15 //<br>
"putrādibhir" eva hi lokaḥ saṃsāre bandham āpnoti || MoT_1,16.15 ||<br>
<br>
<br>
<br>
     bhāyayaty api dhīreham andhayaty api sekṣaṇam /<br>
     khedayaty api sānandaṃ tṛṣṇā kṛṣṇeva śarvarī // Mo_1,16.16 //<br>
spaṣṭam || MoT_1,16.16 ||<br>
<br>
<br>
     kuṭilā komalasparśā viṣavaiṣamyaśaṃsinī /<br>
     dahaty api manāk spṛṣṭā tṛṣṇā kṛṣṇeva bhoginī // Mo_1,16.17 //<br>
spaṣṭam || MoT_1,16.17 ||<br>
<br>
<br>
<br>
     bhinatti hṛdayam puṃsām māyāmayavidhāyinī /<br>
     daurbhāgyadāyinī dīnā tṛṣṇā kṛṣṇeva rākṣasī // Mo_1,16.18 //<br>
"māyā" ev"āmayaḥ" rogas | taṃ karotīti tādṛśī | "daurbhāgyadāyinī" vaivarṇyakāriṇī || MoT_1,16.18 ||<br>
<br>
<br>
     tandrātantrīgaṇaṃ kośe dadhānā pariveṣṭitam /<br>
     nānande rājate brahmaṃs tṛṣṇājarjaravallakī // Mo_1,16.19 //<br>
"tandrāḥ" viṣayeṣv avasādāḥ | tā eva "tantryas" | tāsāṃ "gaṇas" | taṃ 
"pariveṣṭitaṃ" samyak baddhaṃ | "ānande" viśrāntyavasthārūpe ānande 
nāṭye ca || MoT_1,16.19 ||<br>
<br>
<br>
     nityam evātimalinā kaṭukonmādaśālinī /<br>
     dīrghā tanvī ghanasnehā tṛṣṇāgahvaravallarī // Mo_1,16.20 //<br>
"tṛṣṇā" eva "gahvaravallarī" śvabhralatā || MoT_1,16.20 ||<br>
<br>
<br>
     anānandakarī śūnyā niṣphalātyartham unnatā /<br>
     amaṅgalakarī krūrā tṛṣṇā kṣīṇeva mañjarī // Mo_1,16.21 //<br>
"kṣīṇā mañjarī" nissārā mañjarī || MoT_1,16.21 ||<br>
<br>
<br>
     anāvarjitacittāpi sarvam evānudhāvati /<br>
     na cāpnoti phalaṃ kiñcit tṛṣṇā jīrṇeva kāminī // Mo_1,16.22 //<br>
"anāvarjitacittā" aramyatvād avaśīkṛtajanahṛdayā || MoT_1,16.22 ||<br>
<br>
<br>
     saṃsāranṛtte mahati nānārasasamākule /<br>
     bhuvanābhogaraṅgeṣu tṛṣṇā jaraḍhanartakī // Mo_1,16.23 //<br>
"nānārasāḥ" sukhādirūpāḥ śṛṅgārādirūpāś ca || MoT_1,16.23 ||<br>
<br>
<br>
     jarā kusumitā rūḍhā pātotpātaphalāvaliḥ /<br>
     saṃsārajaṅgale dīrghe tṛṣṇāviṣalatā tatā // Mo_1,16.24 //<br>
"rūḍhā" prarohaṃ gatā || MoT_1,16.24 ||<br>
<br>
<br>
     yan na śaknoti tatrāpi dhatte tāṇḍavitāṃ gatim /<br>
     nṛtyaty ānandarahitaṃ tṛṣṇā jīrṇeva nartakī // Mo_1,16.25 //<br>
spaṣṭam || MoT_1,16.25 ||<br>
<br>
<br>
     bhṛśaṃ sphurati nīhāre śāmyaty āloka āgate /<br>
     duḥkhaugheṣu padaṃ dhatte tṛṣṇācapalavarhiṇī // Mo_1,16.26 //<br>
"nīhāre" mohe | "āloke" jñāne || MoT_1,16.26 ||<br>
<br>
<br>
<br>
     jaḍakallolabahalā ciraṃ śūnyatarāntarā /<br>
     kṣaṇam ullāsam āyāti tṛṣṇāprāvṛṭtaraṅgiṇī // Mo_1,16.27 //<br>
"jaḍakallolaiḥ" jāḍyarūpaiḥ kallolaiḥ jalakallolaiś ca || MoT_1,16.27 ||<br>
<br>
<br>
     naṣṭam utsṛjya tiṣṭhantaṃ vṛkṣād vṛkṣam ivā param /<br>
     puruṣāt puruṣaṃ yāti tṛṣṇā loleva pakṣiṇī // Mo_1,16.28 //<br>
"tṛṣṇā" "naṣṭam" "puruṣam" "utsṛjya" "puruṣāt" tasmān naṣṭāt puruṣāt | 
"param" anyarūpaṃ | "tiṣṭhantaṃ" sthitiyuktam | "puruṣam ā yāti" | kā 
"iva" | "pakṣiṇīva" | yathā "pakṣiṇī" "naṣṭaṃ vṛkṣam" parityajya 
"vṛkṣāt" tasmāt naṣṭāt | "aparam" anyarūpaṃ | "tiṣṭhantaṃ vṛkṣaṃ yāti" |
 tathety arthaḥ || MoT_1,16.28 ||<br>
<br>
<br>
<br>
     padaṃ karoty alaṅghye 'pi tṛptāpi phalam īhate /<br>
     ciraṃ tiṣṭhati naikatra tṛṣṇācapalamarkaṭī // Mo_1,16.29 //<br>
spaṣṭam || MoT_1,16.29 ||<br>
<br>
<br>
     idaṃ kṛtvedam āyāti sarvam evāsamañjasam /<br>
     anārataṃ ca yatate tṛṣṇā ceṣṭeva daivikī // Mo_1,16.30 //<br>
"daivikī" daivasambandhinī || MoT_1,16.30 ||<br>
<br>
<br>
<br>
     kṣaṇam āyāti pātālaṃ kṣaṇaṃ yāti nabhastalam /<br>
     kṣaṇam bhramati dikkuñje tṛṣṇāhṛtpadmaṣaṭpadī // Mo_1,16.31 //<br>
spaṣṭam || MoT_1,16.31 ||<br>
<br>
<br>
     sarvasaṃsāradoṣāṇāṃ tṛṣṇaikā dīrghaduḥkhadā /<br>
     antaḥpurastham api yā yojayaty atisaṅkaṭe // Mo_1,16.32 //<br>
"doṣāṇām" iti nirdhāraṇe ṣaṣṭhī | dīrghaduḥkhatvam evottarārdhena kathayati "antaḥpurastham" iti || MoT_1,16.32 ||<br>
<br>
<br>
<br>
     prayacchati paraṃ jāḍyam paramālokarodhinī /<br>
     mohanīhāragahanā tṛṣṇājaladamālikā // Mo_1,16.33 //<br>
spaṣṭam || MoT_1,16.33 ||<br>
<br>
<br>
     sarveṣāṃ jantujālānāṃ saṃsāravyavahāriṇām /<br>
     pariprotamanomālās tṛṣṇā bandhanarajjavaḥ // Mo_1,16.34 //<br>
spaṣṭam || MoT_1,16.34 ||<br>
<br>
<br>
<br>
     vicitravarṇā viguṇā dīrghā malinasaṃsthitiḥ /<br>
     śūnyāśūnyāspadā tṛṣṇā śakrakārmukadharmiṇī // Mo_1,16.35 //<br>
malināspadatvaṃ śakrakārmukapakṣe meghāśrayatvena jñeyam || MoT_1,16.35 ||<br>
<br>
<br>
<br>
     aśanir guṇasasyānām phalitā śarad āpade /<br>
     himaṃ sampatsarojinyās tamasāṃ dīrghayāminī // Mo_1,16.36 //<br>
tṛṣṇā kā | "āpade" āpadartham | "phalitā" "śarat" phalayuktā śarad | āpatpradety arthaḥ || MoT_1,16.36 ||<br>
<br>
<br>
     saṃsāranāṭakanaṭī kāyālayavihaṅgamī /<br>
     mānasāraṇyahariṇī smarasaṅgītavallakī // Mo_1,16.37 //<br>
spaṣṭam || MoT_1,16.37 ||<br>
<br>
<br>
     vyavahārābdhilaharī mohamātaṅgaśṛṅkhalā /<br>
     mārganyagrodhasubhagā duḥkhakairavacandrikā // Mo_1,16.38 //<br>
"mārge" "nyagrodha"cchāyāvat pariṇāmaduḥkhāvahety arthaḥ || MoT_1,16.38 ||<br>
<br>
<br>
     jarāmaraṇaduḥkhānām ekā ratnasamudgikā /<br>
     ādhivyādhivilāsānāṃ nityamattā vilāsinī // Mo_1,16.39 //<br>
"samudgikā" peṭikā || MoT_1,16.39 ||<br>
<br>
<br>
     kṣaṇam ālokavimalā sāndhakāralavā kṣaṇam /<br>
     vyomavīthīsamā tṛṣṇā nīhāragahanā kṣaṇam // Mo_1,16.40 //<br>
spaṣṭam || MoT_1,16.40 ||<br>
<br>
<br>
     gacchatūpaśamaṃ tṛṣṇā kāryavyāyāmaśāntaye /<br>
     tamī ghanatamaḥkṛṣṇā yathā rakṣonivṛttaye // Mo_1,16.41 //<br>
"kārya"kṛtaḥ yaḥ "vyāyāmaḥ" | tasya "śāntaye" | "tamī" rātriḥ || MoT_1,16.41 ||<br>
<br>
<br>
     tāvan muhyaty ayaṃ loko mūko vilulitāśayaḥ /<br>
     yāvad evānusandhatte tṛṣṇāviṣaviṣūcikām // Mo_1,16.42 //<br>
"viṣaviṣūcikā" viṣabhakṣaṇakṛto rogaviśeṣaḥ || MoT_1,16.42 ||<br>
<br>
<br>
     loko 'yam akhilaṃ duḥkhaṃ cintayojjhita ujjhati /<br>
     cintāviṣūcikāmantraś cintātyāgo hi kathyate // Mo_1,16.43 //<br>
"duḥkhaṃ" cintāsvarūpaṃ duḥkhaṃ || MoT_1,16.43 ||<br>
<br>
<br>
     tṛṇapāṣāṇakāṣṭhādi sarvam āmiṣaśaṅkayā  /<br>
     ādadhānā sphuraty antas tṛṣṇā matsyī hrade yathā // Mo_1,16.44 //<br>
spaṣṭam || MoT_1,16.44 ||<br>
<br>
<br>
<br>
     rogārtir aṅgagā tṛṣṇā gambhīram api mānavam /<br>
     uttānatāṃ nayaty āśu sūryāṃśava ivāmbujam // Mo_1,16.45 //<br>
"uttānatām" uttānapāṇitvaṃ | yācakabhāvam iti yāvat || MoT_1,16.45 ||<br>
<br>
<br>
     aho bata mahac citraṃ tṛṣṇām api mahādhiyaḥ /<br>
     duśchedām api kṛntanti vivekenāmalāsinā // Mo_1,16.46 //<br>
spaṣṭam || MoT_1,16.46 ||<br>
<br>
<br>
<br>
     nāsidhārā na vajrāgnir na taptāyaḥkaṇārciṣaḥ /<br>
     tathā tīkṣṇā yathā brahmaṃs tṛṣṇeyaṃ hṛdi saṃsthitā // Mo_1,16.47 //<br>
spaṣṭam || MoT_1,16.47 ||<br>
<br>
<br>
     kajjalāsitatīkṣṇāgrāḥ snehadīrghadaśāparāḥ /<br>
     prakāśā dāhadasparśās tṛṣṇā dīpaśikhā iva // Mo_1,16.48 //<br>
"kajjalāsitāś" ca tāḥ "tīkṣṇāgrāś" ca | "snehaḥ" rāgaḥ tailaṃ ca | "daśā" avasthā vartiś ca || MoT_1,16.48 ||<br>
<br>
<br>
<br>
     api merūpamam prājñam api śūram api sthiram /<br>
     tṛṇīkaroti tṛṣṇaikā nimeṣeṇa narottamam // Mo_1,16.49 //<br>
"tṛṇīkaroti" laghūkarotīty arthaḥ || MoT_1,16.49 ||<br>
<br>
<br>
     vistīrṇagahanā bhīmā ghanajālarajomayī /<br>
     sāndhakārogranīhārā tṛṣṇā vindhyamahāṭavī // Mo_1,16.50 //<br>
"vistīrṇā" cāsau "gahanā" ca | vindhyamahāṭavīpakṣe "vistīrṇāni 
gahanāni" yasyāḥ | seti | "ghanā" cāsau bandhakatvāt "jāla"rūpā ca | 
tādṛśī cāsau "rajomayī" ca rajoguṇamayī ca | meghajālena rajasā ca 
vyāptety aṭavīpakṣe | "sāndhakārā" ajñānāndhyayuktā | "ugranīhārā" 
kaṭhinamohayuktā || MoT_1,16.50 ||<br>
<br>
<br>
<br>
sargāntaślokena tṛṣṇānindāṃ samāpayati<br>
     ekaiva sarvabhuvanāntaralabdhalakṣyā<br>
     durlakṣatām upagataiva puraḥsthiteva /<br>
     tṛṣṇā sthitā jagati cañcalavīcimāle<br>
     kṣīrārṇavāmbupaṭale madhureva śaktiḥ // Mo_1,16.51 //<br>
"durlakṣatām" "upagataivā"tyantāsattvād iti bhāvaḥ | "madhurā śaktiḥ" mādhuryākhyo guṇaḥ | iti śivam || MoT_1,16.51 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ṣoḍaśaḥ sargaḥ || 1,16 ||<br>
<br>
<br>
************************************************************************<br>
<br>
<br>
<br>
 evaṃ tṛṣṇānindāṃ kṛtvā śarīranindām prastauti<br>
     ārdrāntratantrīgahano vikārī paritāpavān /<br>
     dehaḥ sphurati saṃsāre so 'pi duḥkhāya kevalam // Mo_1,17.1 //<br>
"ārdrā" raktārdrāḥ | yāḥ "antratantryaḥ" | tābhiḥ "gahanaḥ" durgamaḥ | "vikārī" rogavān || MoT_1,17.1 ||<br>
<br>
<br>
<br>
deham eva vistareṇa viśinaṣṭi<br>
     ajño 'pi tajjñasadṛśo valitātmacamatkṛtiḥ /<br>
     yuktyā bhavyo 'py abhavyo me na jaḍo nāpi cetanaḥ // Mo_1,17.2 //<br>
"ajño 'pi" pāṣāṇatulyatvenācetano 'pi | "tajjñasadṛśaḥ" pramātṛtvena 
bhāsamānatvāt | "valite"ti dehāhambhāvanayaiva param"ātmacamatkāro" 
vyavadhānaṃ yāti | "yuktyā" yogādirūpayā yuktyā | "bhavyo 'pi" śreṣṭho 
'pi mokṣasādhanatvāt | "me abhavyaḥ" maddṛṣṭyābhavyaḥ || MoT_1,17.2 ||<br>
<br>
<br>
<br>
     jaḍājaḍadṛśor madhye dolāyitadurāśayaḥ /<br>
     na vivekī na mūḍhātmā moham eva prayacchati // Mo_1,17.3 //<br>
"jaḍatve" pāṣāṇavat ceṣṭāśrayo na syāt | "ajaḍatve" grāhyatāṃ na yāyād iti bhāvaḥ || MoT_1,17.3 ||<br>
<br>
<br>
<br>
     stokenānandām āyāti stokenāyāti khinnatām /<br>
     nāsti dehasamaḥ śocyo nīco guṇabahiṣkṛtaḥ // Mo_1,17.4 //<br>
"nīco" hi "stokenānandam āyāti khinnatāṃ" c"āyāti" || MoT_1,17.4 ||<br>
<br>
<br>
     āgamāpāyinā nityaṃ dantakesaraśālinā /<br>
     vikāsismitapuṣpeṇa pratikṣaṇam alaṅkṛtaḥ // Mo_1,17.5 //<br>
spaṣṭam || MoT_1,17.5 ||<br>
<br>
<br>
     bhujaśākhaughanamito dvijānustambhasusthitaḥ  /<br>
     locanālivanākrāntaḥ śiraḥpīṭhabṛhatphalaḥ // Mo_1,17.6 //<br>
spaṣṭam || MoT_1,17.6 ||<br>
<br>
<br>
<br>
     sravadasrurasasrotā hastapādasupallavaḥ /<br>
     gulphavān kāryasaṅghātavihaṅgamatatāspadam // Mo_1,17.7 //<br>
"kāryasaṅghātavihaṅgamānām tataṃ" vistīrṇam | "āspadam" || MoT_1,17.7 ||<br>
<br>
<br>
<br>
     sacchāyo dehavṛkṣo 'yaṃ jīvapānthagaṇāspadam /<br>
     kasyātmīyaḥ kasya para āsthānāsthe kilātra ke // Mo_1,17.8 //<br>
"āsthānāsthe" iti upekṣā evātra yukteti bhāvaḥ || MoT_1,17.8 ||<br>
<br>
<br>
     bhārasantāraṇārthena gṛhītāyām punaḥ punaḥ /<br>
     nāvi dehalatāyāṃ ca kasya syād ātmabhāvanā // Mo_1,17.9 //<br>
dehapakṣe "bhārasantāraṇārthena" saṃsārabhārasamāptaye | dehaṃ vinā hi saṃsāro naśyati || MoT_1,17.9 ||<br>
<br>
<br>
     dehanāmni vane śūnye bahugartasamākule /<br>
     tanūruhāsaṅkhyatarau viśvāsaṃ ko 'dhigacchati // Mo_1,17.10 //<br>
"gartāḥ" atra viṣayāḥ || MoT_1,17.10 ||<br>
<br>
<br>
     carmasnāyvasthivalite śarīrapaṭahe dṛḍhe /<br>
     mārjāravad ahaṃ nāntas tiṣṭhāmy aviratadhvanau // Mo_1,17.11 //<br>
"snāyavaḥ" sūkṣmanāḍyaḥ "paṭahā"ntare | "mārjāro" hi tatra "na" tiṣṭhati || MoT_1,17.11 ||<br>
<br>
<br>
<br>
     saṃsārāraṇyasaṃrūḍho vilasaccittamarkaṭaḥ  /<br>
     cintāmañjarikākāro dīrghaduḥkhaghuṇakṣataḥ // Mo_1,17.12 //<br>
     tṛṣṇābhujaṅgamīdehaḥ kopakākakṛtālayaḥ /<br>
     smitapuṣpo drumaḥ śrīmāñ śubhāśubhamahāphalaḥ // Mo_1,17.13 //<br>
     suskandho dorlatājālo hastastabakasundaraḥ /<br>
     pavanaspanditāśeṣasvāṅgāvayavapallavaḥ // Mo_1,17.14 //<br>
     sarvendriyakhagādhāraḥ sujānuḥ sutvag unnataḥ /<br>
     sarasacchāyayā yuktaḥ kāmapānthaniṣevitaḥ // Mo_1,17.15 //<br>
     mūrdhni sañjanitādīrghaśiroruhatṛṇāvaliḥ /<br>
     ahaṅkārajaradgṛddhakulāyasuṣirodaraḥ // Mo_1,17.16 //<br>
     ucchinnavāsanājālamūlatvād durbalākṛtiḥ /<br>
     vyāyāmaviramaḥ kāyavṛkṣo 'yaṃ na sukhāya me // Mo_1,17.17 //<br>
"ahaṅkāra" eva "gṛddhaḥ" | tasya "kulāya"bhūtaṃ yat "suṣiraṃ" vivaraṃ | 
tat "udare" yasya | tat tādṛśaṃ | "durbalākṛtiḥ" śithilākṛtiḥ | 
"vāsanayā" ahambhāvena gṛhīta eva hi dehaḥ dṛḍhākṛtiḥ bhavati | 
"vyāyāmena" āghātena | "viramaḥ" nāśo yasya | tādṛśaḥ | kulakam || 
MoT_1,17.12-17 ||<br>
<br>
<br>
<br>
     kalevaram ahaṅkāragṛhasthasya mahāgṛham /<br>
     luṭhatv abhyetu vā sthairyaṃ kim anena mune hi me // Mo_1,17.18 //<br>
na hi paragṛhasya luṭhane sthairye vā sukhaduḥkhe yukte iti bhāvaḥ || MoT_1,17.18 ||<br>
<br>
<br>
<br>
     paṅktibaddhendriyapaśuṃ valgattṛṣṇāgṛhāṅganam /<br>
     rajorañjitasarvāṅgaṃ neṣṭaṃ dehagṛham mama // Mo_1,17.19 //<br>
anena dehasya grāmīṇagṛhasadṛśatvam uktam || MoT_1,17.19 ||<br>
<br>
<br>
     kāṣṭhāsthikāṣṭhasaṅghaṭṭaparisaṅkaṭakoṭaram /<br>
     antradāmabhir ābaddhaṃ neṣṭaṃ dehagṛham mama // Mo_1,17.20 //<br>
"kāṣṭha" iti kāṣṭharūpam "asthikāṣṭhaṃ" | tasya yaḥ "saṅghaṭṭaḥ" 
niḥsandhibandham avasthānaṃ | tena "parisaṅkaṭaṃ" paritaḥ sambādhaṃ | 
"koṭaraṃ" yasya | tādṛśam | "antradāmabhir" antrarajjubhiḥ || 
MoT_1,17.20 ||<br>
<br>
<br>
<br>
     prasṛtasnāyutantrīkaṃ raktāmbukṛtakardamam  /<br>
     jarāmakkoladhavalaṃ neṣṭaṃ dehagṛham mama // Mo_1,17.21 //<br>
spaṣṭam || MoT_1,17.21 ||<br>
<br>
<br>
<br>
     citrakṛtyabhṛtānantaceṣṭāvaṣṭabdhasaṃsthiti  /<br>
     mithyāmohamahāsthūṇaṃ neṣṭaṃ dehagṛham mama // Mo_1,17.22 //<br>
"citrakṛtyeṣu" nānāvidhakāryeṣu | "bhṛtāḥ" dhāritāḥ | yāḥ "anantaceṣṭāḥ"
 | tābhir "avaṣṭabdhā" bharitā | "saṃsthitiḥ" yasya | tat | gṛhapakṣe 
"citrakṛtyāni" ālekhyāni | "mithyāmohaḥ" mithyājñānam eva "mahāsthūṇā" 
yasya | tat tādṛśaṃ | mithyājñānenaiva hi deho dhāryate || MoT_1,17.22 
||<br>
<br>
<br>
<br>
     duḥkhārbhakakṛtākrandaṃ sukhaśayyāmanoharam /<br>
     durīhādagdhadāsīkaṃ neṣṭaṃ dehagṛham mama // Mo_1,17.23 //<br>
"sukhāny" eva "śayyāḥ" | tābhiḥ "manoharam" | "durīhāḥ" kutsitāḥ kāṅkṣā eva "dagdhadāsyaḥ" hatadāsyaḥ yasya || MoT_1,17.23 ||<br>
<br>
<br>
<br>
     malāḍhyaviṣayivyūhabhāṇḍopaskarasaṅkaṭam  /<br>
     ajñānakṣāravalitaṃ neṣṭaṃ dehagṛham mama // Mo_1,17.24 //<br>
"viṣayīṇi" indriyāṇi | "kṣāram" bhasma || MoT_1,17.24 ||<br>
<br>
<br>
     gulphagulguluviśrāntajānūccastambhamastakam  /<br>
     dīrghadordārusudṛḍhaṃ neṣṭaṃ dehagṛham mama // Mo_1,17.25 //<br>
"gulguluḥ" stambhādhārabhūtā śilā || MoT_1,17.25 ||<br>
<br>
<br>
     prakaṭākṣagavākṣāntaḥ krīḍatprajñāgṛhāṅganam /<br>
     cintāduhitṛkam brahman neṣṭaṃ dehagṛham mama // Mo_1,17.26 //<br>
spaṣṭam || MoT_1,17.26 ||<br>
<br>
<br>
     mūrdhajacchādanacchannakarṇaśrīcandraśālikam /<br>
     ādīrghāṅguliniryūhaṃ neṣṭaṃ dehagṛham mama // Mo_1,17.27 //<br>
"channā" āvṛtā | "candraśālikā" śirogṛham | "niryūhaḥ" bahirgatadāru || MoT_1,17.27 ||<br>
<br>
<br>
     sarvāṅgakuḍyasañjātaghanaromayavāṅkuram /<br>
     saṃśūnyapīṭhapiṭhiraṃ neṣṭaṃ dehagṛham mama // Mo_1,17.28 //<br>
"pīṭhapiṭhiram" madhyadeśaḥ || MoT_1,17.28 ||<br>
<br>
<br>
<br>
     nakhorṇanābhanilayaiḥ śāram āraṇitāntaram  /<br>
     bhāṅkārakāripavanaṃ neṣṭaṃ dehagṛham mama // Mo_1,17.29 //<br>
"nilayāḥ" ālayāḥ | "śāraṃ" śavalam || MoT_1,17.29 ||<br>
<br>
<br>
<br>
     praveśanirgamavyagravātavegam anāratam /<br>
     vitatākṣagavākṣaṃ ca neṣṭaṃ dehagṛham mama // Mo_1,17.30 //<br>
"vātaḥ" prāṇavātaḥ || MoT_1,17.30 ||<br>
<br>
<br>
     jihvāmarkaṭikākrāntavadanadvārabhīṣaṇam /<br>
     dṛṣṭadantāsthiśakalaṃ neṣṭaṃ dehagṛham mama // Mo_1,17.31 //<br>
spaṣṭam || MoT_1,17.31 ||<br>
<br>
<br>
     tvaksudhālepamasṛṇaṃ yantrasañcāracañcalam /<br>
     manomandākhunotkhātaṃ neṣṭaṃ dehagṛham mama // Mo_1,17.32 //<br>
"yantra"vad yaḥ "sañcāraḥ" | tena "cañcalam" || MoT_1,17.32 ||<br>
<br>
<br>
     smitadīpaprabhābhāsi kṣaṇam ānandasundaram /<br>
     kṣaṇaṃ vyāptam prabhāpūrair neṣṭaṃ dehagṛham mama  // Mo_1,17.33 //<br>
spaṣṭam || MoT_1,17.33 ||<br>
<br>
<br>
<br>
     samastarogāyatanaṃ valīpalitapattanam /<br>
     sarvādhisāraṅgavanaṃ neṣṭam mama kalevaram // Mo_1,17.34 //<br>
"sarvādhaya" eva "sārangāḥ" | teṣāṃ "vanam" || MoT_1,17.34 ||<br>
<br>
<br>
     akṣarkṣakṣobhaviṣamā śūnyā niḥsārakoṭarā /<br>
     tamogahanahṛtkuñjā neṣṭā dehāṭavī mama // Mo_1,17.35 //<br>
"akṣāṇi" eva "ṛkṣās" | teṣāṃ yaḥ "kṣobhaḥ" | tena "viṣamā" | "tamaḥ" ajñānam andhakāraṃ ca || MoT_1,17.35 ||<br>
<br>
<br>
     dehālayaṃ dhārayituṃ na śakto 'smi munīśvara /<br>
     paṅkamagnaṃ samuddhartuṃ gajam alpabalo yathā // Mo_1,17.36 //<br>
"dehālayaṃ" dehākhyaṃ gṛham || MoT_1,17.36 ||<br>
<br>
<br>
     kiṃ śriyā kiṃ ca kāyena kim mānena kim īhayā /<br>
     dinaiḥ katipayair eva kālaḥ sarvaṃ nikṛntati  // Mo_1,17.37 //<br>
spaṣṭam || MoT_1,17.37 ||<br>
<br>
<br>
<br>
     raktamāṃsamayasyāsya sabāhyābhyantaram mune /<br>
     nāśaikadharmiṇo brūhi keva kāyasya ramyatā // Mo_1,17.38 //<br>
nāśasya ekaḥ dharmī "nāśaikadharmī" | tasya || MoT_1,17.38 ||<br>
<br>
<br>
<br>
     maraṇāvasare kāyā jīvaṃ nānusaranti ye /<br>
     teṣu tāta kṛtaghneṣu kevāsthā vata dhīmataḥ // Mo_1,17.39 //<br>
spaṣṭam || MoT_1,17.39 ||<br>
<br>
<br>
<br>
     mattebhakarṇāgracalaḥ kāyo lambāmbubhaṅguraḥ  /<br>
     na santyajati māṃ yāvat tāvad enaṃ tyajāmy aham // Mo_1,17.40 //<br>
ahantāviṣayatvenāgrahaṇād iti bhāvaḥ || MoT_1,17.40 ||<br>
<br>
<br>
<br>
     pavanaspandataralaḥ pelavaḥ kāyapallavaḥ /<br>
     jarjaras tanuvṛttaś ca neṣṭo 'yaṃ kaṭunīrasaḥ // Mo_1,17.41 //<br>
tanuś cāsau vṛttaś ca "tanuvṛttaḥ" || MoT_1,17.41 ||<br>
<br>
<br>
<br>
     bhuktvā pītvā ciraṃ kālam bālapallavapelavam /<br>
     tanutām ety ayatnena vināśam anudhāvati // Mo_1,17.42 //<br>
ādau "tanutām" "eti" | tato '"yatnena" "vināśam" "anudhāvati" || MoT_1,17.42 ||<br>
<br>
<br>
     tāny eva sukhaduḥkhāni bhāvābhāvamayāny asau /<br>
     bhūyo 'py anubhavan kāyaḥ prākṛto hi na lajjate // Mo_1,17.43 //<br>
spaṣṭam || MoT_1,17.43 ||<br>
<br>
<br>
     suciram prabhutāṃ kṛtvā saṃsevya vibhavaśriyam /<br>
     nocchrāyam eti na sthairyaṃ kāyaḥ kim iti pālyate // Mo_1,17.44 //<br>
"kim iti" kimarthaṃ | "pālyate" rakṣyate || MoT_1,17.44 ||<br>
<br>
<br>
     jarākāle jarām eti mṛtyukāle tathā mṛtim /<br>
     samam eva viśeṣajña kāyo bhogidaridrayoḥ // Mo_1,17.45 //<br>
he "viśeṣajña" | "bhogidaridrayoḥ" "kāyaḥ" "samam eva" nirviśeṣam eva | 
"jarākāle" "jarām" "eti" | "tathā" "mṛtikāle" "mṛtim" eti | ataḥ 
śarīrabhogasādhanārthaṃ yatno vyartha eveti bhāvaḥ || MoT_1,17.45 ||<br>
<br>
<br>
<br>
     saṃsārāmbhodhijaṭhare tṛṣṇākuharakāntare /<br>
     suptas tiṣṭhati mukteho mūko 'yaṃ kāyakacchapaḥ // Mo_1,17.46 //<br>
"kacchapaḥ" kūrmaḥ | "kuharakaṃ" randhram || MoT_1,17.46 ||<br>
<br>
<br>
<br>
     dahanaikārthayogyāni kāyakāṣṭhāni bhūriśaḥ /<br>
     saṃsārābdhāv ivohyante kañcit teṣu naraṃ viduḥ // Mo_1,17.47 //<br>
"dahanā"khyo yaḥ "ekaḥ arthaḥ" prayojanaṃ | tatra "yogyāni" | kañcit 
jñātajñeyajīvāśrayam ity arthaḥ | "teṣu" iti nirdhāraṇe saptamī | anye 
paśava iva iti bhāvaḥ || MoT_1,17.47 ||<br>
<br>
<br>
<br>
     dīrghadaurātmyacalayā nipātaphalayānayā /<br>
     na dehalatayā kāryaṃ kiñcid asti vivekinaḥ // Mo_1,17.48 //<br>
"nipātaphalayā" nāśaphalayā | "vivekinaḥ" ātmavicārayuktasya || MoT_1,17.48 ||<br>
<br>
<br>
     majjan kardamakośeṣu jhagity evaṃ jarāṃ gataḥ /<br>
     na jñāyate yāty acirāt kva kathaṃ dehadarduraḥ // Mo_1,17.49 //<br>
"deha" eva "darduraḥ" bhekaḥ || MoT_1,17.49 ||<br>
<br>
<br>
<br>
     niḥsārasakalārambhāḥ kāyāś capalavāyavaḥ /<br>
     rajomārgeṇa gacchanto dṛśyante neha kenacit // Mo_1,17.50 //<br>
"rajomārgeṇa" lobhamārgeṇa dhūlimargeṇa ca || MoT_1,17.50 ||<br>
<br>
<br>
     vāyor dīpasya manaso gacchato jñāyate gatiḥ /<br>
     āgacchataś ca bhagavan na śarīraśarasya naḥ // Mo_1,17.51 //<br>
"naḥ" asmatsambandhina ity arthaḥ || MoT_1,17.51 ||<br>
<br>
<br>
     baddhāśā ye śarīreṣu baddhāśā ye jagatsthitau /<br>
     tān mohamadironmattān dhig dhig astu punaḥ punaḥ // Mo_1,17.52 //<br>
spaṣṭam || MoT_1,17.52 ||<br>
<br>
<br>
<br>
     nāhaṃ dehasya no deho mama nāyam ahaṃ tathā /<br>
     iti viśrāntacittā ye te mune puruṣottamāḥ // Mo_1,17.53 //<br>
"ahaṃ tathā" tadvat | "ayaṃ" deho | nāsmi || MoT_1,17.53 ||<br>
<br>
<br>
     mānāvamānabahulā bahulābhamanoramāḥ /<br>
     śarīramātrabaddhāsthaṃ ghnanti doṣadṛśo naram // Mo_1,17.54 //<br>
"doṣadṛśaḥ" rāgādirūpāḥ | "bahulābhamanorama"tvam āmukhe jñeyam || MoT_1,17.54 ||<br>
<br>
<br>
     śarīrasaṅgaśāyinyā piśācyā peśalāṅgayā /<br>
     ahaṅkāracamatkṛtyā chalena cchalitā vayam // Mo_1,17.55 //<br>
śarīrotsaṅgeti vā pāṭhaḥ || MoT_1,17.55 ||<br>
<br>
<br>
     prajñā varākī sarvaiva kāyabaddhāsthayānayā /<br>
     mithyājñānakurākṣasyā chalitā kaṣṭam ekikā // Mo_1,17.56 //<br>
rākṣasī hi ekakam eva cchalayati || MoT_1,17.56 ||<br>
<br>
<br>
     na kiñcid api yasyāsti satyaṃ tena hatātmanā /<br>
     citraṃ dagdhaśarīreṇa janatā vipralabhyate // Mo_1,17.57 //<br>
"kiñcid api" vipralambhakaraṇaṃ kim api vastu | "vipralabhyate" vañcyate || MoT_1,17.57 ||<br>
<br>
<br>
<br>
     dinaiḥ katipayair eva nirjharāmbukaṇo yathā /<br>
     pataty ayam ayatnena jarjaraḥ kāyapallavaḥ // Mo_1,17.58 //<br>
spaṣṭam || MoT_1,17.58 ||<br>
<br>
<br>
     kāyo 'yam acirāpāyo budbudo 'mbunidhāv iva /<br>
     vyarthaṃ kāryaparāvarte parisphurati niṣphalaḥ // Mo_1,17.59 //<br>
"kāryaparāvarte" saṃsāre || MoT_1,17.59 ||<br>
<br>
<br>
     mithyājñānavikāre 'smin svapnasambhramapattane /<br>
     kāye sphuṭatarāpāye kṣaṇam āsthā na me dvija // Mo_1,17.60 //<br>
"svapnasambhramapattane" svapnasambhramadṛṣṭapattanatulye ity arthaḥ || MoT_1,17.60 ||<br>
<br>
<br>
<br>
     taḍitsu śaradabhreṣu gandharvanagareṣu ca /<br>
     sthairyaṃ yena vinirṇītaṃ sa viśvasiti vigrahe // Mo_1,17.61 //<br>
"viśvasiti" viśvāsaṃ karoti || MoT_1,17.61 ||<br>
<br>
<br>
sargāntaślokena śarīranindāṃ samāpayati<br>
     satatabhaṅgurakāryaparamparā-<br>
     vijayi jātajayaṃ śaṭhavṛttiṣu /<br>
     sakaladoṣam idaṃ kukalevaraṃ<br>
     tṛṇam ivāham upojjhya sukhaṃ sthitaḥ // Mo_1,17.62 //<br>
"satatabhaṅgurāḥ" yāḥ "kāryaparamparāḥ" | tāsu "vijayaḥ" asyāstīti 
tādṛśaṃ | bhaṅgurakāryaparamparāsādhanam iti yāvat | ata eva 
"śaṭhavṛttiṣu" kutsitavyāpāreṣu | "jātajayam" | iti śivam || MoT_1,17.62
 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe saptadaśaḥ sargaḥ || 1,17 ||<br>
<br>
<br>
<br>
<br>
<br>
<br>
************************************************************************<br>
<br>
<br>
<br>
 evaṃ śarīranindāṃ kṛtvā tatprathamāvasthārūpasya bālyasya nindām prastauti<br>
     labdhvāpi taralākāre kāryabhārataraṅgiṇi /<br>
     saṃsārasāgare janma bālyaṃ duḥkāya kevalam // Mo_1,18.1 //<br>
spaṣṭam || MoT_1,18.1 ||<br>
<br>
<br>
tatkṛtaṃ duḥkham eva vistareṇa kathayati<br>
     aśaktir āpadas tṛṣṇā mūkatā mūḍhabuddhitā /<br>
     gṛdhnutā lolatā dainyaṃ sarvam bālye pravartate // Mo_1,18.2 //<br>
spaṣṭam || MoT_1,18.2 ||<br>
<br>
<br>
     roṣarodanaraudrīṣu dainyajarjaritāsu ca |<br>
     daśāsu bandhanam bālyam ālānaṃ kariṇīṣv iva || MoT_1,18.3 ||<br>
<br>
<br>
"daśāsv" iti vaiṣayike ādhāre saptamī | badhyate asminn iti "bandhanam" || MoT_1,18.3 ||<br>
<br>
<br>
     na mṛtau na jarāroge na cāpadi na yauvane /<br>
     tāś cintā na nikṛntanti hṛdayaṃ śaiśaveṣu yāḥ // Mo_1,18.4 //<br>
jarā eva rogaḥ "jarārogas" | tasmin || MoT_1,18.4 ||<br>
<br>
<br>
<br>
     tiryagjātisamārambhaḥ sarvair evāvadhīritaḥ /<br>
     lolo bālajanācāro maraṇād api duḥkhadaḥ // Mo_1,18.5 //<br>
"tiryagjāti"vat "samārambhaḥ" yasya | saḥ | paśujātitulyasamārambha ity arthaḥ || MoT_1,18.5 ||<br>
<br>
<br>
     pratibimbaṃ ghanājñānāṃ nānāsaṅkalpapelavam /<br>
     bālyam ālūnasaṃśīrṇamanaḥ kasya sukhāvaham // Mo_1,18.6 //<br>
"bālyaṃ" kathambhūtam | "ālūnasaṃśīrṇam" atyantacañcalaṃ | "manaḥ" 
yasmin | tat tādṛśam | "ghanājñānām" atyantajaḍānāṃ | "pratibimbaṃ" 
dṛṣṭāntaḥ || MoT_1,18.6 ||<br>
<br>
<br>
<br>
     jaḍaśyāmalayājasraṃ jātabhītyā pade pade /<br>
     yad bhayaṃ śaiśave buddhyā kasyām āpadi tad bhavet // Mo_1,18.7 //<br>
"buddhyā" "bhayaṃ" buddhikṛtam bhayaṃ | na kasyām apīti bhavaḥ || MoT_1,18.7 ||<br>
<br>
<br>
     līlāsu durvilāseṣu durīhāsu durāśaye /<br>
     paramam moham ādatte bālo balavadāpadam // Mo_1,18.8 //<br>
"durāśaye" kutsite citte | "mohaṃ" kathambhūtam "balavatī" "āpad" yasmāt | tat tādṛśam || MoT_1,18.8 ||<br>
<br>
<br>
<br>
     vikalpakalilārambhaṃ durvilāsaṃ durāspadam /<br>
     śaiśavaṃ śāsanāyaiva puruṣasya na śāntaye // Mo_1,18.9 //<br>
"śāsanāya" māraṇāya | "śāntaye" sukhāya || MoT_1,18.9 ||<br>
<br>
<br>
<br>
     ye doṣā ye durācārā duṣkramā ye durādhayaḥ /<br>
     te sarve saṃsthitā bālye durgarta iva kauśikāḥ  // Mo_1,18.10 //<br>
"kauśikāḥ "ghūkāḥ || MoT_1,18.10 ||<br>
<br>
<br>
<br>
     bālyaṃ ramyam iti vyarthabuddhayaḥ kathayanti ye /<br>
     tān mūrkhapuruṣān brahman dhig astu hatacetasaḥ // Mo_1,18.11 //<br>
spaṣṭam || MoT_1,18.11 ||<br>
<br>
<br>
     yatra lolākṛti manaḥ parisphurati vṛttiṣu /<br>
     trailokyarājyam api tat kathaṃ vahati tuṣṭaye // Mo_1,18.12 //<br>
"trailokyarājyam" "api" trailokyarājyarūpam api | "vahati" prabhavati || MoT_1,18.12 ||<br>
<br>
<br>
     sarveṣām eva sattvānāṃ sarvāvasthāsu caiva hi /<br>
     manaś cañcalatām eti bālye daśaguṇaṃ mune // Mo_1,18.13 //<br>
"tu"śabdo 'dhyāhāryaḥ | he "mune" | "bālye" tu "manaḥ" "daśaguṇaṃ" "cañcalatām" "eti" || MoT_1,18.13 ||<br>
<br>
<br>
     manaḥ prakṛtyaiva calam bālyaṃ ca calatāvaram /<br>
     tayoḥ saṃśliṣṭayoḥ tāta kenaivāntaḥ kucāpale // Mo_1,18.14 //<br>
"calatāyāṃ varam" pradhānam | bahucalam ity arthaḥ | he "tāta" | "tayoḥ"
 manobālatayoḥ | "saṃśliṣṭayoḥ" satyoḥ | "kucāpale" "kenaiva" 
prakāreṇ"āntaḥ" avasānaṃ syāt | na kenāpīty arthaḥ || MoT_1,18.14 ||<br>
<br>
<br>
     strīlocanais taḍitpuñjair jvālāmālais taraṅgakaiḥ /<br>
     cāpalaṃ śikṣitam brahmañ śaiśavān manaso 'tha vā // Mo_1,18.15 //<br>
"strīlocanā"dibhyo 'pi "śaiśavaṃ" calam iti bhāvaḥ || MoT_1,18.15 ||<br>
<br>
<br>
     śaiśavaṃ ca manaś caiva sarvāsv eva hi vṛttiṣu /<br>
     bhrātarāv iva lakṣyete satatam bhaṅgurasthitī // Mo_1,18.16 //<br>
"bhaṅgurasthitī" calasthitī || MoT_1,18.16 ||<br>
<br>
<br>
     sarvāṇi duṣṭabhūtāni sarve doṣā durāśayāḥ /<br>
     bālyam evopajīvanti śrīmantam iva mānavāḥ // Mo_1,18.17 //<br>
"durāśayāḥ" kaṭhināḥ | "upajīvanti" apekṣante || MoT_1,18.17 ||<br>
<br>
<br>
     navaṃ navam prītikaraṃ na śiśuḥ pratyahaṃ yadi /<br>
     prāpnoti tad asau yāti viṣavegasya mūrchanām // Mo_1,18.18 //<br>
"navaṃ navaṃ" navīnaṃ navīnaṃ vastu || MoT_1,18.18 ||<br>
<br>
<br>
     stokena vaśam āyāti stokenaiti vikāritām /<br>
     amedhya eva ramate bālaḥ kauleyako yathā // Mo_1,18.19 //<br>
spaṣṭam || MoT_1,18.19 ||<br>
<br>
<br>
     ajasram bāṣpavadanaḥ kardamāntar jaḍāśayaḥ /<br>
     varṣokṣitasya taptasya sthalasya sadṛśaḥ śiśuḥ // Mo_1,18.20 //<br>
"kardamāntaḥ" kardamamadhye | "jaḍaḥ āśayaḥ" yasya | saḥ tādṛśaḥ | 
"varṣokṣitaṃ" "taptasthalam" apīdṛśam eva bhavati || MoT_1,18.20 ||<br>
<br>
<br>
     bhayāhāraparaṃ dīnaṃ yathādṛṣṭābhilāṣi ca /<br>
     lolabuddhiḥ vapur dhatte bālo duḥkhāya kevalam // Mo_1,18.21 //<br>
spaṣṭam || MoT_1,18.21 ||<br>
<br>
<br>
     svasaṅkalpābhilaṣitān bhāvān aprāpya taptadhīḥ /<br>
     duḥkham ety abalo bālo vinikṛtta ivāśaye // Mo_1,18.22 //<br>
spaṣṭam || MoT_1,18.22 ||<br>
<br>
<br>
<br>
     durīhālabdhalakṣyāṇi bahupakṣolvaṇāni ca /<br>
     bālasya yāni duḥkhāni mune tāni na kasyacit // Mo_1,18.23 //<br>
"durīhābhis" tatkartṛkābhiḥ duśceṣṭābhiḥ | "labdhaṃ lakṣyam" āspadaṃ 
yaiḥ | tāni | "bahuḥ" yaḥ "pakṣaḥ" svavargaḥ | tena "ulvaṇāni" kaṭhināni
 | śarāṇām atropamānatvaṃ vyaṅgyam || MoT_1,18.23 ||<br>
<br>
<br>
<br>
     bālo balavatāśvena manorathavilāsinā /<br>
     manasā tapyate nityaṃ grīṣmeṇeva vanasthalam // Mo_1,18.24 //<br>
"aśvene"ty | atrāśv eveti pāṭhaḥ || MoT_1,18.24 ||<br>
<br>
<br>
     vidyāgṛhagato bālaḥ parām eti kadarthanām /<br>
     ālāna iva nāgendro viṣavaiṣamyabhīṣaṇam // Mo_1,18.25 //<br>
spaṣṭam || MoT_1,18.25 ||<br>
<br>
<br>
     nānāmanorathamayī mithyākalpitakalpanā /<br>
     duḥkhāyātyantadīrghāya bālatā pelavāśayā // Mo_1,18.26 //<br>
"pelavaḥ" jaḍaḥ | "āśayaḥ" yasyāṃ | sā tādṛśī || MoT_1,18.26 ||<br>
<br>
<br>
<br>
     sambhṛṣṭaṃ tuhinam bhoktum indum ādātum ambarāt /<br>
     vāñchyate yena maurkhyeṇa tat sukhāya katham bhavet // Mo_1,18.27 //<br>
"sambhṛṣṭam" bharjitam || MoT_1,18.27 ||<br>
<br>
<br>
<br>
     antaściter aśaktasya śītātapanivāraṇe /<br>
     ko viśeṣo mahābuddhe bālasyorvīruhasya ca // Mo_1,18.28 //<br>
"antaściteḥ" na tu vikasitaciteḥ | "citiḥ" śītātapajñānam || MoT_1,18.28 ||<br>
<br>
<br>
<br>
     uḍḍīnam abhivāñchanti pakṣābhyāṃ kṣutparāyaṇāḥ /<br>
     bhayāhāraparā nityam bālā vihagadharmiṇaḥ // Mo_1,18.29 //<br>
bhayāhārayoḥ parāḥ "bhayāhāraparāḥ" || MoT_1,18.29 ||<br>
<br>
<br>
     śaiśave guruto bhītir mātṛtaḥ pitṛtas tathā /<br>
     janato jyeṣṭhabālāc ca śaiśavam bhayamandiram // Mo_1,18.30 //<br>
jyeṣṭhabālo hi kaniṣṭhabālam parābhavatīti "jyeṣṭhabālāc" "ce"ty uktam || MoT_1,18.30 ||<br>
<br>
<br>
<br>
sargāntaślokena bālyanindāṃ samāpayati<br>
     sakaladoṣadaśāvihatāśayaṃ<br>
     śaraṇam apy avivekavilāsinaḥ /<br>
     iha na kasyacid eva mahāmune<br>
     bhavati bālyam alam parituṣṭidam // Mo_1,18.31 //<br>
"aviveka" eva "vilāsī" | tasya "śaraṇaṃ" gṛham | avivekāspadam ity 
arthaḥ | "api"śabdaḥ pādapūraṇārthaḥ | iti śivam || MoT_1,18.31 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe 'ṣṭādaśaḥ sargaḥ || 1,18 ||<br>
<br>
<br>
************************************************************************<br>
<br>
<br>
 evam bālyanindāṃ kṛtvā kramaprāptāṃ yauvananindām prastauti<br>
     bālyānartham atha tyaktvā pumān abhihatāśayaḥ /<br>
     ārohati nipātāya yauvanaṃ śvabhrasambhramam  // Mo_1,19.1 //<br>
"śvabhra"vat "sambhramo" yasmiṃs tādṛśam | "pātaś" cātra jarāgamanarūpaḥ jñeyaḥ || MoT_1,19.1 ||<br>
<br>
<br>
<br>
tatratyaṃ nipātaṃ vistareṇa kathayati<br>
     tatrānantavilāsasya lolasya svasya cetasaḥ /<br>
     vṛttīr anusaran yāti duḥkhād duḥkhāntaraṃ jaḍaḥ // Mo_1,19.2 //<br>
"jaḍaḥ" na tu jñānī || MoT_1,19.2 ||<br>
<br>
<br>
<br>
     svacittabilasaṃsthena nānāsambhramakāriṇā /<br>
     balāt kāmapiśācena vivaśaḥ paribhūyate // Mo_1,19.3 //<br>
pūrvaślokasthaṃ "tatre"ti padam atrāpy anuvartanīyam || MoT_1,19.3 ||<br>
<br>
<br>
<br>
     cintānāṃ lolavṛttīnāṃ lalanānām ivābhitaḥ /<br>
     arpayaty avaśaś ceto jvālānām ātmajo yathā // Mo_1,19.4 //<br>
"cintānāṃ" kuṭumbabharaṇādiviṣayāṇāṃ | yauvane puruṣaḥ yathā "lalanānāṃ"
 "cetaḥ" "arpayati" tathā "cintānām" apīti piṇḍārthaḥ | ko yath"ātmajo" 
bālaḥ "yathā" | "yathā" saḥ "jvālānāṃ" "cetaḥ arpayati" | tathety arthaḥ
 || MoT_1,19.4 ||<br>
<br>
<br>
     te te doṣā durārambhās tatra taṃ tādṛśāśayam /<br>
     taruṇam pravilumpanti dṛśyās te naiva ye mune // Mo_1,19.5 //<br>
"taruṇaṃ" yauvanāviṣṭam puruṣam | "pravilumpanti" viśrānteḥ cyāvayanti |
 "te te" ke | he "mune" | "te" tava | "ye" "doṣāḥ" "dṛśyāḥ" "naiva" 
bhavanti | tebhyo niṣkrāntatvād iti bhāvaḥ | atha vā "ye doṣāḥ te naiva"
 nānyena "dṛśyāḥ" bhavantīti yojyam || MoT_1,19.5 ||<br>
<br>
<br>
     mahānarakabījena santatabhramadāyinā /<br>
     yauvanena na ye naṣṭā naṣṭā nānyena te janāḥ // Mo_1,19.6 //<br>
spaṣṭam || MoT_1,19.6 ||<br>
<br>
<br>
     nānārasamayī cintāvṛttāntanicayombhitā /<br>
     bhīmā yauvanabhūr yena tīrṇā dhīraḥ sa ucyate // Mo_1,19.7 //<br>
spaṣṭam || MoT_1,19.7 ||<br>
<br>
<br>
     nimeṣabhāsurākāram ālolaghanagarjitam /<br>
     vidyutprakāśam aniśaṃ yauvanam me na rocate // Mo_1,19.8 //<br>
spaṣṭam || MoT_1,19.8 ||<br>
<br>
<br>
     vividhāvartabahulam paṅkalagnaṃ jaḍāśayam /<br>
     taraṅgabhaṅguram bhīmaṃ yauvanam me na rocate // Mo_1,19.9 //<br>
"āvartāḥ" kāmavegāḥ | "paṅkalagnam" pāpagrastam | "jaḍaḥ āśayaḥ" yasmiṃs | tādṛśam || MoT_1,19.9 ||<br>
<br>
     sarvasyāgresaram puṃsaḥ kṣaṇamātramanoharam /<br>
     gandharvanagaraprakhyaṃ yauvanam me na rocate // Mo_1,19.10 //<br>
"sarvasya" "puṃsa" iti jātau ekavacanam | "agresaram" avyabhicārīty arthaḥ || MoT_1,19.10 ||<br>
<br>
<br>
     iṣuprapātamātraṃ hi sukhadaṃ duḥkhabhāsuram /<br>
     dāhadoṣapradaṃ nityaṃ yauvanam me na rocate // Mo_1,19.11 //<br>
"iṣuprapātamātraṃ" kṣanamātram ity arthaḥ || MoT_1,19.11 ||<br>
<br>
<br>
     madhuraṃ svādu tiktaṃ ca dūṣaṇaṃ doṣabhūṣaṇam /<br>
     surākallolasadṛśaṃ yauvanam me na rocate // Mo_1,19.12 //<br>
"madhuram" āpāte | "tiktam" pariṇāme || MoT_1,19.12 ||<br>
<br>
<br>
     asatyaṃ satyasaṅkāśam acirād vipralambhadam /<br>
     svapnāṅganāsaṅgasamaṃ yauvanam me na rocate // Mo_1,19.13 //<br>
spaṣṭam || MoT_1,19.13 ||<br>
<br>
<br>
     kṣaṇaprakāśataralam mithyāracitacakrikam /<br>
     alātacakrapratimaṃ yauvanam me na rocate // Mo_1,19.14 //<br>
spaṣṭam || MoT_1,19.14 ||<br>
<br>
<br>
     mṛdusphāratarodāram antaḥśūnyaṃ kṣaṇāt kṣatam /<br>
     śaradambudasaṅkāśaṃ yauvanam me na rocate // Mo_1,19.15 //<br>
spaṣṭam || MoT_1,19.15 ||<br>
<br>
<br>
     āpātamātraramaṇaṃ sadbhāvarahitāntaram /<br>
     veśyāstrīsaṅgamaprakhyaṃ yauvanam me na rocate // Mo_1,19.16 //<br>
"sadbhāvaḥ" sattvaṃ snehaś ca || MoT_1,19.16 ||<br>
<br>
<br>
     ye kecana durārambhās te sarve sarvaduḥkhadāḥ  /<br>
     tāruṇye sannidhiṃ yānti mahotpātā iva kṣaye // Mo_1,19.17 //<br>
spaṣṭam || MoT_1,19.17 ||<br>
<br>
<br>
<br>
     hārdāndhakārakāriṇyā bhairavākāravān api /<br>
     yauvanākārayāminyā bibheti bhagavān api // Mo_1,19.18 //<br>
"hārdaṃ" hṛtsambandhi | "andhakāraṃ" karotīti tādṛśyā | "bhagavān" 
śrīmahādevaḥ | anyeṣāṃ tu kā kathety "api"śabdābhiprāyaḥ || MoT_1,19.18 
||<br>
<br>
<br>
     suvismṛtaśubhācāram buddhivaidhuryadāyinam /<br>
     dadāty atitarām eṣa bhramaṃ yauvanavibhramaḥ // Mo_1,19.19 //<br>
"suvismṛtaḥ" "śubhācāraḥ" yasmiṃs | tam || MoT_1,19.19 ||<br>
<br>
<br>
     kāntāviyogajātena hṛdi durdharṣavahninā /<br>
     yauvane dahyate jantus tarur dāvāgninā yathā // Mo_1,19.20 //<br>
"durdharṣavahninā" durnivāryeṇa kāmāgninā || MoT_1,19.20 ||<br>
<br>
<br>
     vistīrṇāpi prasannāpi pāvany api hi yauvane /<br>
     matiḥ kaluṣatām eti prāvṛṣīva taraṅgiṇī // Mo_1,19.21 //<br>
spaṣṭam || MoT_1,19.21 ||<br>
<br>
<br>
     śakyate ghanakallolabhīmā rodhayituṃ nadī /<br>
     na tu tāruṇyataralā tṛṣṇātaralitāntarā // Mo_1,19.22 //<br>
"tāruṇyatarale"ty anena yauvananindaiveyaṃ jñātavyā || MoT_1,19.22 ||<br>
<br>
<br>
     sā kāntā tau stanau pīnau te vilāsās tad ānanam /<br>
     tāruṇya iti cintābhir yāti jarjaratāṃ janaḥ // Mo_1,19.23 //<br>
"tāruṇye" yauvane || MoT_1,19.23 ||<br>
<br>
<br>
     tarattaralatṛṣṇārtaṃ yuvānam iha sādhavaḥ /<br>
     pūjayanti na tucchehaṃ jarattṛṇalavaṃ yathā // Mo_1,19.24 //<br>
"tarantī" cañcalatāṃ gacchantī | yā "taralā tṛṣṇā" | tayā "ārtaṃ" dīnaṃ || MoT_1,19.24 ||<br>
<br>
<br>
     nāśāyaiva madāndhasya doṣamauktikadhāriṇaḥ /<br>
     abhimānamahebhasya nityālānaṃ hi yauvanam // Mo_1,19.25 //<br>
"doṣāḥ" rāgādayaḥ | "abhimāna" evāhaṅkāra eva "mahebhas" | tasya || MoT_1,19.25 ||<br>
<br>
<br>
<br>
     manovipulamūlānāṃ doṣāśīviṣadhāriṇām /<br>
     roṣarodanavṛkṣāṇāṃ yauvanaṃ navakānanam // Mo_1,19.26 //<br>
"roṣeṇa" yāni "rodanāni" | tāny eva "vṛkṣās" | teṣām || MoT_1,19.26 ||<br>
<br>
<br>
     rasakesarasambādhaṃ kuvikalpadalākulam /<br>
     duścintācañcarīkāṇām puṣkaraṃ viddhi yauvanam // Mo_1,19.27 //<br>
tvaṃ "yauvanaṃ" | "duścintāḥ" eva bhogaviṣayāḥ kucintā eva | 
"cañcarīkāḥ" bhramarāḥ | teṣām "puṣkaram" ādhārabhūtam padmaṃ | "viddhi"
 jānīhi | kathambhūtam | "rasāḥ" viṣayāsvādā eva | "kesarāḥ" kiñjalkās |
 taiḥ "sambādhaṃ" saṅkaṭaṃ | tathā "kuvikalpāḥ" kutsitāḥ vikalpā eva 
"dalāni" | taiḥ "ākulaṃ" nirbharitam || MoT_1,19.27 ||<br>
<br>
<br>
<br>
     kṛtākṛtakupakṣāṇāṃ hṛtsarastīracāriṇām /<br>
     ādhivyādhivihaṅgānām ālayo navayauvanam // Mo_1,19.28 //<br>
"kṛtākṛtau" vihitāvihitau eva | "kupakṣau" yeṣāṃ | tādṛśānām | 
vihitasyāpi dharmākhyaśuddhāśuddhivyutthāpakatvena "kṛtākṛte"ty uktam ||
 MoT_1,19.28 ||<br>
<br>
<br>
     jaḍānāṃ gatasaṅkhyānāṃ kallolānāṃ vilāsinām /<br>
     anapekṣitamaryādo vāridhiḥ pūrṇayauvanam // Mo_1,19.29 //<br>
"anapekṣitamaryādaḥ" maryādarahita ity arthaḥ || MoT_1,19.29 ||<br>
<br>
<br>
     sarveṣāṃ guṇaparṇānām apanetuṃ rajastataḥ /<br>
     apanetuṃ sthito dakṣo viṣamo yauvanānilaḥ // Mo_1,19.30 //<br>
"apanetuṃ" "sthitaḥ" sarvāpanayanaśīlaḥ | "rajasā" rajoguṇena dhūlyā ca |
 "tataḥ" vyāptaḥ | "viṣamaḥ" "yauvanānilaḥ" "sarveṣāṃ" "guṇaparṇānām" 
"apanetuṃ" dūrīkartuṃ | "dakṣaḥ" bhavati || MoT_1,19.30 ||<br>
<br>
<br>
     nayanti pāṇḍutāṃ vaktram ākulāvakarotkaṭāḥ /<br>
     ārohanti parāṃ koṭiṃ rūkṣā yauvanapāṃsavaḥ // Mo_1,19.31 //<br>
"ākulaḥ" cañcalaḥ | yaḥ "avakaraḥ" saṅkaraḥ | marjanīsaṅkṣiptaṃ raja iti yāvat | tadvat "utkaṭāḥ" udbhaṭāḥ || MoT_1,19.31 ||<br>
<br>
<br>
<br>
     udbodhayati doṣālīṃ nikṛntati guṇāvalim /<br>
     narāṇāṃ yauvanollāso vilāso duṣkṛtaśriyāḥ // Mo_1,19.32 //<br>
spaṣṭam || MoT_1,19.32 ||<br>
<br>
<br>
<br>
     śarīrapaṅkajarajaś cañcalām matiṣaṭpadīm /<br>
     nibadhya mohayaty eṣa naraṃ yauvanacandramāḥ // Mo_1,19.33 //<br>
"yauvana"vaśenaiva puruṣaḥ "śarīrā"sakto bhavatīti bhāvaḥ || MoT_1,19.33 ||<br>
<br>
<br>
<br>
     śarīraṣaṇḍakodbhūtā ramyā yauvanavallarī /<br>
     lagnam eva manobhṛṅgam madayaty unnatiṃ gatā  // Mo_1,19.34 //<br>
spaṣṭam || MoT_1,19.34 ||<br>
<br>
<br>
<br>
     śarīramarutāpotthāṃ yuvatām mṛgatṛṣṇikām /<br>
     manomṛgāḥ pradhāvantaḥ patanti viṣamāṭavīm  // Mo_1,19.35 //<br>
"śarīram" eva "maruḥ" | tatra tāpotthāṃ "śarīramarutāpotthāṃ" | 
"viṣamāṭavīṃ" strītyādiviṣayarūpaṃ viṣamāraṇyam || MoT_1,19.35 ||<br>
<br>
<br>
<br>
     śarīraśarvarījyotsnā cittakesariṇaḥ saṭā /<br>
     laharī jīvitāmbhodher yuvatā me na rocate // Mo_1,19.36 //<br>
spaṣṭam || MoT_1,19.36 ||<br>
<br>
<br>
<br>
     dināni katicid yeyam phalitā dehajaṅgale /<br>
     yuvatāśarad asyāṃ hi na samāśvāsam arhatha // Mo_1,19.37 //<br>
"phalitā" kāntābhogādiphalayuktā || MoT_1,19.37 ||<br>
<br>
<br>
     jhagity eṣa prayāty eva śarīrād yuvatākhagaḥ /<br>
     kṣaṇenaivālpabhāgyasya hastāc cintāmaṇir yathā // Mo_1,19.38 //<br>
spaṣṭam || MoT_1,19.38 ||<br>
<br>
<br>
     yadā yadā parāṃ koṭim abhyārohati yauvanam /<br>
     valganti sarasāḥ kāmās tadā nāśāya kevalam // Mo_1,19.39 //<br>
"sarasāḥ" viṣayarasapūrṇāḥ | "kāmāḥ" abhilāṣāḥ || MoT_1,19.39 ||<br>
<br>
<br>
     tāvad eva vivalganti rāgadveṣapiśācikāḥ /<br>
     nāstam eti samastaiṣā yāvad yauvanayāminī // Mo_1,19.40 //<br>
spaṣṭam || MoT_1,19.40 ||<br>
<br>
<br>
     nānādhikārabahale varāke kṣaṇanāśini /<br>
     kārunyaṃ kuru tāruṇye mriyamāṇe sute yathā // Mo_1,19.41 //<br>
spaṣṭam || MoT_1,19.41 ||<br>
<br>
<br>
     harṣam āyāti yo mohāt puruṣaḥ kṣaṇabhaṅginā /<br>
     yauvanena mahāmugdhaḥ sa vai naramṛgaḥ smṛtaḥ // Mo_1,19.42 //<br>
spaṣṭam || MoT_1,19.42 ||<br>
<br>
<br>
     mānamohamadonmattaṃ yauvanaṃ yo 'bhilaṣyati /<br>
     acireṇa sudurbuddhiḥ paścāttāpena yujyate // Mo_1,19.43 //<br>
"paścāttāpena" tannāśakṛtena ity arthaḥ || MoT_1,19.43 ||<br>
<br>
<br>
<br>
     te dharmyās te mahātmānas ta eva puruṣā bhuvi /<br>
     ye sukhena samuttīrṇāḥ sādho yauvanasaṅkaṭāt // Mo_1,19.44 //<br>
spaṣṭam || MoT_1,19.44 ||<br>
<br>
<br>
     sukhena tīryate 'mbhodhir utkṛṣṭamakarākaraḥ /<br>
     na kallolavanollāsi sadoṣaṃ hatayauvanam // Mo_1,19.45 //<br>
spaṣṭam || MoT_1,19.45 ||<br>
<br>
<br>
sargāntaślokena yauvananindāṃ samāpayati<br>
     vinayabhūṣitam āryajanāspadaṃ<br>
     karuṇayojjvalam āvalitaṃ guṇaiḥ /<br>
     iha hi durlabham aṅga suyauvanaṃ<br>
     jagati kānanam ambaragaṃ yathā // Mo_1,19.46 //<br>
etādṛśaṃ yauvanam praśastam eveti bhāvaḥ | iti śivam || MoT_1,19.46 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekonaviṃśaḥ sargaḥ || 1,19 ||<br>
<br>
<br>
<br>
************************************************************************<br>
<br>
<br>
<br>
 evaṃ yauvananindāṃ sampādya tatprasaṅgena strīnindām prastauti<br>
     māṃsaputtalikāyāś ca yantralolāṅgapañjare /<br>
     snāyvasthigranthiśālinyāḥ striyāḥ kim iva śobhanam // Mo_1,20.1 //<br>
"puttalikāyāḥ" putrikāyāḥ | "yantra"vat "lolaṃ" yat "aṅgapañjaraṃ" | 
tasmin | putrikāpi yantrasthā bhavati | na hi kiñcid api striyāḥ 
śobhanam iti bhāvaḥ || MoT_1,20.1 ||<br>
<br>
<br>
<br>
     tvaṅmāṃsaraktabāṣpāsru pṛthak kṛtvā vilocanam /<br>
     samālokaya ramyaṃ cet kim mudhā parimuhyasi // Mo_1,20.2 //<br>
sarvāṅgānām upalakṣaṇam etat || MoT_1,20.2 ||<br>
<br>
<br>
     itaḥ keśā ito raktam itīyam pramadātanuḥ /<br>
     kim etayā ninditayā karotu vipulāśayaḥ // Mo_1,20.3 //<br>
"vipulāśayasyā"tra ratir na yukteti bhāvaḥ || MoT_1,20.3 ||<br>
<br>
<br>
     vāsovilepanair yāni lālitāni punaḥ punaḥ /<br>
     tāny aṅgāny avalumpanti kravyādāḥ sarvadehinām // Mo_1,20.4 //<br>
ataḥ strīṇām api "kravyādā avalumpantī"ti bhāvaḥ || MoT_1,20.4 ||<br>
<br>
<br>
<br>
     meroḥ śṛṅgataṭollāsigaṅgājalarayopamā /<br>
     dṛṣṭā yasmin stane muktā hārasyollāsaśālinaḥ // Mo_1,20.5 //<br>
     śmaśāneṣu diganteṣu sa eva lalanāstanaḥ /<br>
     śvabhir āsvādyate kāle laghupiṇḍa ivāndhasaḥ // Mo_1,20.6 //<br>
spaṣṭam | yugmam || MoT_1,20.5-6 ||<br>
<br>
<br>
     raktamāṃsādidigdhāni karabhasya yathā vane /<br>
     tathaivāṅgāni kāminyās tat praty api hi ko grahaḥ // Mo_1,20.7 //<br>
spaṣṭam || MoT_1,20.7 ||<br>
<br>
<br>
     āpātaramaṇīyatvaṃ kalpyate kevalaṃ striyāḥ /<br>
     manye tad api nāsty atra mune mohaikakāraṇe // Mo_1,20.8 //<br>
"atra" strīśarīre || MoT_1,20.8 ||<br>
<br>
<br>
     vipulollāsadāyinyā madonmathanapūrvakam /<br>
     ko viśeṣo vikāriṇyā madirāyā iha striyāḥ  // Mo_1,20.9 //<br>
"madirāyā" iti pañcamī || MoT_1,20.9 ||<br>
<br>
<br>
<br>
     lalanālānasaṃlīnā mune mānavadantinaḥ /<br>
     prabodhaṃ nādhigacchanti dīrghair api śamāṅkuśaiḥ // Mo_1,20.10 //<br>
spaṣṭam || MoT_1,20.10 ||<br>
<br>
<br>
     keśakajjaladhāriṇyas tīkṣṇāḥ prakṛtitaḥ sadā /<br>
     duṣkṛtāgniśikhā nāryo dahanti tṛṇavan naram // Mo_1,20.11 //<br>
spaṣṭam || MoT_1,20.11 ||<br>
<br>
<br>
     te vandyās te mahātmānas ta eva puruṣā bhuvi /<br>
     ye sukhena samuttīrṇāḥ sādho yauvatasaṅkaṭāt // Mo_1,20.12 //<br>
"yauvatasaṅkaṭāt" strīsamūhākhyāt || MoT_1,20.12 ||<br>
<br>
<br>
     jvalatām atidūre 'pi sarasā api nīrasam /<br>
     striyo hi narakāgnīnāṃ dāru cāru ca dāruṇam // Mo_1,20.13 //<br>
"sarasā api" "striyaḥ" "nīrasaṃ" "dāru" bhavantīti virodhābhāsaḥ || MoT_1,20.13 ||<br>
<br>
<br>
     kīrṇāndhakārakavarī tarattārakalocanā /<br>
     pūrṇendubimbavadanā kumudotkarahāsinī // Mo_1,20.14 //<br>
     līlāvilolapuruṣā kāryasaṃhārakāriṇī /<br>
     paraṃ vimohanam buddheḥ kāminī dīrghayāminī // Mo_1,20.15 //<br>
spaṣṭam || MoT_1,20.14-15 ||<br>
<br>
<br>
<br>
     puṣpābhirāmamadhurā karapallavalāsinī /<br>
     bhramarabhrūvilāsāḍhyā stabakastanadhāriṇī // Mo_1,20.16 //<br>
     puṣpakesaragaurāṅgī naramāraṇatatparā /<br>
     dadāty uttamavaivaśyaṃ kāntā viṣamahālatā // Mo_1,20.17 //<br>
spaṣṭam || MoT_1,20.16-17 ||<br>
<br>
<br>
     sītkārocchvāsamātreṇa bhujaṅgadalanotkayā /<br>
     kāntayoddhriyate jantuḥ kariṇyevorago bilāt // Mo_1,20.18 //<br>
"bhujaṅgāḥ" viṭāḥ sarpāś ca | "uddhriyate" ākṛṣyate || MoT_1,20.18 ||<br>
<br>
<br>
     kāmanāmnā kirātena vikīrṇā mugdhacetasām /<br>
     nāryo naravihaṅgānām aṅgabandhanavāgurāḥ // Mo_1,20.19 //<br>
spaṣṭam || MoT_1,20.19 ||<br>
<br>
<br>
<br>
     lalanāvipulālāne manomattamataṅgajaḥ /<br>
     ratiśṛṅkhalayā brahman baddhas tiṣṭhati mūkavat // Mo_1,20.20 //<br>
spaṣṭam || MoT_1,20.20 ||<br>
<br>
<br>
     janmapalvalamatsyānāṃ karmakoṭaravāriṇām /<br>
     puṃsāṃ durvāsanārajjur nārī baḍiśapiṇḍikā // Mo_1,20.21 //<br>
"baḍiśe" hi matsyagrahaṇārtham annādi"piṇḍikā" sthāpyate || MoT_1,20.21 ||<br>
<br>
<br>
<br>
     mandureva turaṅgānām ālānam iva dantinām /<br>
     puṃsām abjam ivālīnām bandhanaṃ vāmalocanāḥ // Mo_1,20.22 //<br>
spaṣṭam || MoT_1,20.22 ||<br>
<br>
<br>
     nānārasamayī citrā bhogabhūmir iyam mune /<br>
     striyam āśritya saṃyātā parām iha hi saṃsthitim // Mo_1,20.23 //<br>
spaṣṭam || MoT_1,20.23 ||<br>
<br>
<br>
     sarveṣāṃ doṣaratnānāṃ susamudgikayānayā /<br>
     duḥkhaśṛṅkhalayā nityam alam astu mama striyā // Mo_1,20.24 //<br>
"alam astu" dūre bhavatu || MoT_1,20.24 ||<br>
<br>
<br>
     kiṃ stanena kim akṣṇā vā kiṃ nitambena kim bhruvā /<br>
     māṃsamātraikasāreṇa karomy aham avastunā // Mo_1,20.25 //<br>
spaṣṭam || MoT_1,20.25 ||<br>
<br>
<br>
<br>
     ito māṃsam ito raktam ito 'sthīni ca vāsaraiḥ /<br>
     brahman katipayair eva yāti strī viśarārutām // Mo_1,20.26 //<br>
"iti"śabda adhyāhāryaḥ || MoT_1,20.26 ||<br>
<br>
<br>
     yās tā niṣparuṣais tūlair lālitāḥ patibhiḥ striyaḥ /<br>
     tā mune pravibhaktāṅgyaḥ svapanti pitṛbhūmiṣu // Mo_1,20.27 //<br>
"niṣparuṣaiḥ" komalaiḥ | "tūlaiḥ" tūlavikāraiḥ śayanīyaiḥ | "pitṛbhūmiṣu" śmaśāneṣu || MoT_1,20.27 ||<br>
<br>
<br>
<br>
     yasmin ghananavasneham mukhe pattrāṅkuraśriyaḥ  /<br>
     kāntena racitā brahmañ śīryate tat tu jaṅgale // Mo_1,20.28 //<br>
"ghanaḥ" "navaḥ" "snehaḥ" yatra | tat | kriyāviśeṣaṇam etat || MoT_1,20.28 ||<br>
<br>
<br>
<br>
     keśāḥ śmaśānavṛkṣeṣu yānti cāmaraleśatām /<br>
     asthīny uḍuvad ābhānti dinair avanimaṇḍale // Mo_1,20.29 //<br>
"dinaiḥ" svalpakālenety arthaḥ || MoT_1,20.29 ||<br>
<br>
<br>
     pibanti pāṃsavo raktaṃ kravyādāś cāpy anekaśaḥ /<br>
     carmānalaśikhā bhuṅkte khaṃ yānti prāṇavāyavaḥ // Mo_1,20.30 //<br>
     ity eṣā lalanāṅgānām acireṇaiva bhāvinī /<br>
     sthitir mayā vaḥ kathitā kim bhrāntim anudhāvatha // Mo_1,20.31 //<br>
spaṣṭam || MoT_1,20.30-31 ||<br>
<br>
<br>
     bhūtapañcakasaṅghaṭṭasaṃsthānaṃ lalanābhidham /<br>
     rasād abhivahatv etat kathaṃ nāma dhiyānvitaḥ // Mo_1,20.32 //<br>
"bhūtapañcakasya" yaḥ "saṅghaṭṭaḥ" | tasya "saṃsthānaṃ" racanāviśeṣaḥ | 
"rasād" abhilāṣāt | "abhivahatu" anuyātu || MoT_1,20.32 ||<br>
<br>
<br>
     śākhāvitānagahanā kaṭvamlaphalaśālinī /<br>
     pratānottālatām eti cintā kāntānusāriṇī // Mo_1,20.33 //<br>
"vitānaṃ" samūhaḥ | "pratānair" upaśākhābhir | yā "uttālatā" udbhaṭatā |
 tām | "kāntānusāriṇī" kāntāviṣayā | "kāntānusāriṇī" "cintā" atyantaṃ 
ghanībhavatīti bhāvaḥ || MoT_1,20.33 ||<br>
<br>
<br>
<br>
     śocyatām paramām eti taruṇas taruṇīrataḥ /<br>
     nibaddhaḥ kariṇīlobhād vindhyakhāte yathā dvipaḥ // Mo_1,20.34 //<br>
spaṣṭam || MoT_1,20.34 ||<br>
<br>
<br>
     yasya strī tasya bhogecchā niḥstrīkasya na bhogabhūḥ /<br>
     striyaṃ tyaktvā jagat tyaktaṃ jagat tyaktvā sukhī bhavet // Mo_1,20.35 //<br>
"bhogeṣu" stryādirūpeṣu | "bhogabhūḥ" bhogecchā || MoT_1,20.35 ||<br>
<br>
<br>
sargāntaślokena strīnindāṃ samāpayati<br>
     āpātamātramadhureṣu duruttareṣu<br>
     bhogeṣu nāham alipakṣatipelaveṣu  /<br>
     brahman rame maraṇarogajarādibhītyā<br>
     śāmyāmy aham param upaimi vanam prayatnāt // Mo_1,20.36 //<br>
spaṣṭam | iti śivam || MoT_1,20.36 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe viṃśaḥ sargaḥ || 1,20 ||<br>
<br>
<br>
<br>
************************************************************************<br>
<br>
<br>
<br>
 evaṃ prasaṅgāyātāṃ strīnindāṃ kṛtvā prakaraṇaprāptaṃ jarānindām prastauti<br>
     aparyāptaṃ hi bālatvam bālyam pibati yauvanam /<br>
     yauvanaṃ ca jarā paścāt paśya karkaśatām mithaḥ // Mo_1,21.1 //<br>
"pibati" grasate || MoT_1,21.1 ||<br>
<br>
<br>
<br>
     himāśanir ivāmbhojaṃ vātyeva śaradambudam /<br>
     dehaṃ jarā jarayati sarit tīrataruṃ yathā // Mo_1,21.2 //<br>
"jarayati" jīrṇatāṃ nayati || MoT_1,21.2 ||<br>
<br>
<br>
     śithilādīrghasarvāṅgaṃ jarājīrṇakalevaram /<br>
     samam paśyanti kāminyaḥ puruṣaṃ karabhaṃ tathā // Mo_1,21.3 //<br>
"tathā"śabdaḥ samuccaye || MoT_1,21.3 ||<br>
<br>
<br>
<br>
     śvāsāyāsakadarthinyā gṛhīte jarasā jane /<br>
     palāyya gacchati prajñā sapatnyeva hatāṅganā // Mo_1,21.4 //<br>
"śvāsāyāsaiḥ" "kadarthayatī"ti tādṛśyā || MoT_1,21.4 ||<br>
<br>
<br>
<br>
     dāsāḥ putrāḥ striyaś caiva bāndhavāḥ suhṛdas tathā /<br>
     hasanty unmattakam iva naraṃ vārdhakakampitam // Mo_1,21.5 //<br>
spaṣṭam || MoT_1,21.5 ||<br>
<br>
<br>
     duṣprajñaṃ jaraḍhaṃ dīnaṃ hīnaṃ guṇaparākramaiḥ /<br>
     gṛdhro vṛkṣam ivādīrghaṃ gardho hy abhyeti vṛddhatām // Mo_1,21.6 //<br>
     dainyadoṣamayī dīrghā hṛdi dāhapradāyinī /<br>
     sarvāpadām ekasakhī vardhate vārdhake spṛhā // Mo_1,21.7 //<br>
"ādīrghaṃ" samantād dīrgham | "gardhaḥ" lobhaḥ | "abhyeti" āśrayati | "vṛddhatām" vārdhakam | yugmam || MoT_1,21.6-7 ||<br>
<br>
<br>
<br>
     kartavyaṃ kim mayā kaṣṭam paratrety atidāruṇam /<br>
     apratīkārayogyaṃ hi vārdhake vardhate bhayam // Mo_1,21.8 //<br>
spaṣṭam || MoT_1,21.8 ||<br>
<br>
<br>
     ko 'haṃ varākaḥ kim iva karomi katham eva vā /<br>
     tiṣṭhāmi maunam eveti dīnatodeti vārdhake // Mo_1,21.9 //<br>
spaṣṭam || MoT_1,21.9 ||<br>
<br>
<br>
     gardho 'bhyudeti sollāsam upabhoktuṃ na śakyate /<br>
     hṛdayaṃ dahyate nūnaṃ śaktidausthyena vārdhake // Mo_1,21.10 //<br>
"gardhaḥ" upabhogalobhaḥ | "sollāsam" iti kriyāviśeṣaṇam || MoT_1,21.10 ||<br>
<br>
     jarājīrṇabakī yāvat kāsakreṅkārakāriṇī /<br>
     rauti rogoragākīrṇā kāyadrumaśiraḥsthitā // Mo_1,21.11 //<br>
     tāvad āgata evāśu kuto 'pi paridṛśyate /<br>
     ghanāndhatimirākāṅkṣī mune maraṇakauśikaḥ // Mo_1,21.12 //<br>
"kāsaḥ" rogaviśeṣaḥ || MoT_1,21.11-12 ||<br>
<br>
<br>
     sāyaṃsandhyāprajātaiva tamaḥ samanudhāvati /<br>
     jarā vapuṣi dṛṣṭaiva mṛtiṃ samanudhāvati  // Mo_1,21.13 //<br>
spaṣṭam || MoT_1,21.13 ||<br>
<br>
<br>
<br>
     jarākusumitaṃ dehadrumaṃ dṛṣṭvaiva dūrataḥ /<br>
     mṛtibhṛṅgī drutam brahman narasyāyāti sūtsukā // Mo_1,21.14 //<br>
suṣṭhu utsukā "sūtsukā" || MoT_1,21.14 ||<br>
<br>
<br>
<br>
     śūnyaṃ nagaram ābhāti bhāti cchinnalato drumaḥ /<br>
     bhāty anāvṛṣṭimān deśo na jarājarjaraṃ vapuḥ // Mo_1,21.15 //<br>
"śūnyanagarā"dibhyo 'pi aśubham eva vṛddhatvam iti bhāvaḥ || MoT_1,21.15 ||     kṣaṇān nigiraṇāyaiva kāsakvaṇitakāriṇī /<br>
     gṛdhrīvāmiṣam ādatte tarasaiva naraṃ jarā // Mo_1,21.16 //<br>
spaṣṭam || MoT_1,21.16 ||<br>
<br>
<br>
<br>
     dṛṣṭvaiva sūtsukevāśu pragṛhya śirasi kṣaṇāt /<br>
     pralunāti jarā dehaṃ kumārī kairavaṃ yathā // Mo_1,21.17 //<br>
spaṣṭam || MoT_1,21.17 ||<br>
<br>
<br>
     sītkārakāriṇī pāṃsuparuṣā parijarjaram /<br>
     śarīraṃ śātayaty eṣā vātyeva tarupallavam // Mo_1,21.18 //<br>
"eṣā" jarā | jarāgṛhītaḥ "vāta"gṛhītaś ca puruṣaḥ "sītkāraṃ karoti" || MoT_1,21.18 ||<br>
<br>
<br>
     jarasopahato deho dhatte jarjaratāṃ gataḥ /<br>
     tuṣāranikarākīrṇaparimlānāmbujaśriyam  // Mo_1,21.19 //<br>
spaṣṭam || MoT_1,21.19 ||<br>
<br>
<br>
<br>
     jarājyotsnoditaiveyaṃ śiraḥśikharipṛṣṭhataḥ /<br>
     vikāsayati saṃrabdhavātāṃ kāsakumudvatīm // Mo_1,21.20 //<br>
"saṃrabdhaḥ" ārabdhaḥ | "vātaḥ" vātarogaḥ yayā | sā | tām || MoT_1,21.20 ||<br>
<br>
<br>
     paripakvaṃ samālokya jarākṣāravidhūsaram /<br>
     śiraḥkuṣmāṇḍakam bhuṅkte puṃsaḥ kālaḥ kileśvaraḥ // Mo_1,21.21 //<br>
"śira" eva "kuṣmāṇḍakam" phalaviśeṣaḥ || MoT_1,21.21 ||<br>
<br>
<br>
<br>
     jarājahnusutodyuktā mūlāny asya nikṛntati /<br>
     śarīratīravṛkṣasya calasyāyūṃṣi satvaram // Mo_1,21.22 //<br>
"udyuktā" pravṛttā | "āyūṃṣi" "mūlāni" āyurākhyāni mūlāni || MoT_1,21.22 ||<br>
<br>
<br>
     jarāmārjārikā bhuktayauvanākhutayendhitā  /<br>
     param ullāsam āyāti śarīrāmiṣagardhinī // Mo_1,21.23 //<br>
spaṣṭam || MoT_1,21.23 ||<br>
<br>
<br>
<br>
     kācid asti jagaty asmin nāmaṅgalakarī tathā /<br>
     yathā jarākrośakarī dehajaṅgalajambukī // Mo_1,21.24 //<br>
spaṣṭam || MoT_1,21.24 ||<br>
<br>
<br>
     kāsaśvāsasasītkārā duḥkhadhūmatamomayī /<br>
     jarājvālā jvalaty eṣā yayāsau dagdha eva hi // Mo_1,21.25 //<br>
"asau" vṛddhaḥ || MoT_1,21.25 ||<br>
<br>
<br>
     jarasā vakratām eti śuklāvayavapallavā /<br>
     tāta tanvī tanur nṝṇāṃ latā puṣpānatā yathā // Mo_1,21.26 //<br>
spaṣṭam || MoT_1,21.26 ||<br>
<br>
<br>
<br>
     jarākarpūradhavalaṃ dehakarpūrapādapam /<br>
     mune maraṇamātaṅgo nūnam uddharati kṣaṇāt // Mo_1,21.27 //<br>
spaṣṭam || MoT_1,21.27 ||<br>
<br>
<br>
     maraṇasya mune rājño jarādhavalacāmarā /<br>
     āgacchato 'gre niryāti svādhivyādhipatākinī // Mo_1,21.28 //<br>
spaṣṭam || MoT_1,21.28 ||<br>
<br>
<br>
     na jitāḥ śatrubhiḥ saṅkhye ye niṣpiṣṭādrikoṭayaḥ /<br>
     te jarājīrṇarākṣasyā paśyāśu vijitā mune // Mo_1,21.29 //<br>
spaṣṭam || MoT_1,21.29 ||<br>
<br>
<br>
     jarātuṣāradhavale śarīrasadanāntare /<br>
     śaknuvanty akṣaśiśavaḥ spandituṃ na manāg api // Mo_1,21.30 //<br>
"akṣaśiśavaḥ" indriyabālakāḥ || MoT_1,21.30 ||<br>
<br>
<br>
     saṃsārasaṃsṛter asyā gandhakuṭyāḥ śirogatā /<br>
     dehayaṣṭyā jarānāmnī cāmaraśrīr virājate // Mo_1,21.31 //<br>
"gandhakuṭyāḥ" "śirasi" "cāmaraṃ" sthāpyate | ghaṭakuṭyā iti vā pāṭhaḥ || MoT_1,21.31 ||<br>
<br>
<br>
     jarācandrodayasite śarīranagare sthite /<br>
     kṣaṇād vikāsam āyāti mune maraṇakairavam // Mo_1,21.32 //<br>
spaṣṭam || MoT_1,21.32 ||<br>
<br>
<br>
     jarāsudhālepasite śarīrāntaḥpurāntare /<br>
     aśaktir ādhir ārtiś ca tiṣṭhanti sukham aṅganāḥ // Mo_1,21.33 //<br>
spaṣṭam || MoT_1,21.33 ||<br>
<br>
<br>
     abhāvāgre sarā yatra jarā jayati jantuṣu /<br>
     kas tatreha samāśvāso mama mandamater mune // Mo_1,21.34 //<br>
"abhāvasya" maraṇasy"āgre sarā" || MoT_1,21.34 ||<br>
<br>
<br>
sargāntaślokena jarānindāṃ samāpayati<br>
     kiṃ tena durjīvitadurgraheṇa<br>
     jarāṃ gatenāpi hi jīvyate yat /<br>
     jarā jagatyām ajitā narāṇāṃ<br>
     sarvaiṣaṇās tāta tiraskaroti // Mo_1,21.35 //<br>
"tena" prasiddhena | "durjīvitadurgraheṇa" kutsitajīvitākhyena 
duṣṭagraheṇa | "jarāgatenāpi" satā "kiṃ" "jīvyate" kimarthaṃ jīvyate | 
vyarthaṃ jīvyate iti yāvat | "hi" niścaye | he "tāta" | "yad" yasmāt 
kāraṇāt | "jagatyāṃ" jagati | "ajitā" "jarā narāṇāṃ" "sarvaiṣaṇāḥ" 
samastāḥ ceṣṭāḥ | "tiraskaroti" nayati | iti śivam || MoT_1,21.35 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekaviṃśaḥ sargaḥ || 1,21 ||<br>
<br>
<br>
<br>
************************************************************************<br>
<br>
<br>
<br>
 evaṃ jarānindāṃ kṛtvā kālanindām prastauti<br>
     vikalpakalpanānalpakalpitair alpabuddhibhiḥ /<br>
     bhedair uddharatāṃ nītaḥ saṃsārakuhakabhramaḥ // Mo_1,22.1 //<br>
"bhedaiḥ" kathambhūtaiḥ | vikalpakalpanābhiḥ "analpam" atyantaṃ | 
"kalpitaiḥ" | asatyabhūtair ity arthaḥ | "saṃsāra "eva "kuhakabhramaḥ" 
mithyābhramaḥ || MoT_1,22.1 ||<br>
<br>
<br>
<br>
     satāṃ katham ivāstheha jāyate jālapañjare /<br>
     bālā evāttum icchanti phalam makurabimbitam // Mo_1,22.2 //<br>
"iha" "jālapañjare" indrajālapañjararūpe saṃsāre ity arthaḥ | bhāmetivat prayogaḥ | "attum" bhakṣitum || MoT_1,22.2 ||<br>
<br>
<br>
<br>
     ihāpi vidyate yaiṣā pelavā sukhabhāvanā /<br>
     ākhus tantum ivāśeṣaṃ kālas tām api kṛntati // Mo_1,22.3 //<br>
"aśeṣam" iti kriyāviśeṣaṇam | "tāṃ" sukhabhāvanām || MoT_1,22.3 ||<br>
<br>
<br>
     na tad astīha yad ayaṃ kālas sakalaghasmaraḥ /<br>
     grasate na jagajjātam mahābdhim iva vāḍavaḥ // Mo_1,22.4 //<br>
spaṣṭam || MoT_1,22.4 ||<br>
<br>
<br>
     samastasāmānyatayā bhīmaḥ kālo maheśvaraḥ /<br>
     dṛśyasattām imāṃ sarvāṃ kavalīkartum udyataḥ // Mo_1,22.5 //<br>
spaṣṭam || MoT_1,22.5 ||<br>
<br>
<br>
     mahatām api no devaḥ pratipālayati kṣaṇāt /<br>
     kālaḥ kavalitānantaviśvo viśvātmatāṃ gataḥ // Mo_1,22.6 //<br>
"no" "pratipālayati" na pratīkṣate | "viśvātmatāṃ" vyāpakatāṃ || MoT_1,22.6 ||<br>
<br>
<br>
     yugavatsarakalpākhyaiḥ kiñcit prakaṭatāṃ gataḥ /<br>
     rūpair alakṣyarūpātmā sarvam ākramya tiṣṭhati // Mo_1,22.7 //<br>
sūryavārādivaśena jñātair iti śeṣaḥ || MoT_1,22.7 ||<br>
<br>
<br>
     ye ramyā ye śubhārambhāḥ sumeruguravo 'pi ye /<br>
     kālena vinigīrṇās te karabheṇeva pallavāḥ // Mo_1,22.8 //<br>
spaṣṭam || MoT_1,22.8 ||<br>
<br>
<br>
<br>
     nirdayaḥ kaṭhinaḥ krūraḥ karkaśaḥ kṛpaṇo 'dhamaḥ /<br>
     na tad asti yad adyāpi na kālo nigiraty ayam // Mo_1,22.9 //<br>
paunaruktyaprayogaḥ krodhāveśabāhulyaṃ sūcayati || MoT_1,22.9 ||<br>
<br>
<br>
<br>
     kālaḥ kavalanaikāntamatir atti girīn api /<br>
     anantair api bhogaughair nāyaṃ tṛpto mahāśanaḥ // Mo_1,22.10 //<br>
"mahāśanaḥ" bahvāśī || MoT_1,22.10 ||<br>
<br>
<br>
<br>
     haraty ayaṃ nāśayati karoty atti nihanti ca /<br>
     kālaḥ saṃsāranṛtye hi nānārūpair yathā naṭaḥ // Mo_1,22.11 //<br>
spaṣṭam || MoT_1,22.11 ||<br>
<br>
<br>
<br>
     bhinatti pravibhāgastho bhūtabījāny anāratam /<br>
     jagaty asattayā cañcvā dāḍimāni yathā śukaḥ // Mo_1,22.12 //<br>
"pravibhāge" ti"ṣṭha"tīti tādṛśaḥ | pravibhāgakārīty arthaḥ || MoT_1,22.12 ||<br>
<br>
<br>
     śubhāśubhaviṣāṇāgravilūnajanapallavaḥ /<br>
     sphūrjati sphītajanatājīvarājīvinīgajaḥ // Mo_1,22.13 //<br>
"sphītā" sphāratvaṃ gatā | "jīvarājīvinī" jīvayuktā padminī || MoT_1,22.13 ||<br>
<br>
<br>
<br>
     viriñcamajjabrahmāṇḍabṛhadvilvaphaladrumam /<br>
     brahmakānanam ābhogi param āvṛtya tiṣṭhati // Mo_1,22.14 //<br>
"brahmāṇḍe" hi "viriñca" eva sārabhūto bhavatīti "viriñcamajje"ty uktaṃ |
 "āvṛtya" ācchādya | etena brahmaṇy api kālasparśa uktaḥ || MoT_1,22.14 
||<br>
<br>
<br>
     yāminībhramarīpūrṇā racayan dinamañjarīḥ /<br>
     varṣakalpakalāvallīr na kadācana khidyate // Mo_1,22.15 //<br>
kāla iti śeṣaḥ | kālaḥ kiṃ kurvan | "varṣakalpakalāvallī" "racayann" iti yojyam || MoT_1,22.15 ||<br>
<br>
<br>
     bhidyate nāvabhagno 'pi dagdho 'pi hi na dahyate /<br>
     dṛśyate nātidṛśyo 'pi dhūrtacūḍāmaṇir mune // Mo_1,22.16 //<br>
"atidṛśya"tvaṃ kālasya ṛtuguṇādidarśanena jñeyam | "na dṛśyate" 
ākārābhāvāt | "dhūrto 'pi" evaṃvidho bhavatīti "dhūrtacūḍāmaṇir" ity 
uktam || MoT_1,22.16 ||<br>
<br>
<br>
<br>
     ekenaiva nimeṣeṇa kiñcid utthāpayaty alam /<br>
     kiñcid vināśayaty uccair manorājyavad ātataḥ // Mo_1,22.17 //<br>
spaṣṭam || MoT_1,22.17 ||<br>
<br>
<br>
     durvilāsavilāsinyā ceṣṭayā paripuṣṭayā /<br>
     darvyeva sūpakṛt sūpaṃ janam āvartayan sthitaḥ // Mo_1,22.18 //<br>
"āvartayan" bhramayan || MoT_1,22.18 ||<br>
<br>
<br>
<br>
     tṛṇam pāṃsum mahendraṃ ca sumerum parṇam arṇavam  /<br>
     ātmasphāratayā sarvam ātmasātkartum udyataḥ // Mo_1,22.19 //<br>
"ātmanaḥ" yā "sphāratā" vyāpakatā | tayā | "ātmasātkartum" svādhīnaṃ kartum || MoT_1,22.19 ||<br>
<br>
<br>
<br>
     krauryam atraiva paryāptaṃ lubdhatātraiva saṃsthitā /<br>
     sarvaṃ daurbhāgyam atraiva sarvam atraiva cāpalam // Mo_1,22.20 //<br>
"atraiva" asmin kāle eva | "paryāptam" pūrṇam || MoT_1,22.20 ||<br>
<br>
<br>
     prerayaṃl līlayārkendū krīḍatīha nabhastale /<br>
     nikṣiptavīṭāyugalo nije bāla ivāṅgane // Mo_1,22.21 //<br>
"vīṭā" kandukaṃ || MoT_1,22.21 ||<br>
<br>
<br>
     sarvabhūtāsthimālābhir āpādavalitākṛtiḥ /<br>
     vilasaty eṣa kalpānte kālaḥ kalpitakalpanaḥ // Mo_1,22.22 //<br>
"kalpitāḥ" "kalpanāḥ" jagadrūpāḥ kalpanāḥ | yena | saḥ || MoT_1,22.22 ||<br>
<br>
<br>
     asyoḍḍāmaranṛttasya kalpānte 'ṅgavinirgataiḥ /<br>
     prasphuraty ambare merur bhūrjatvag iva vāyubhiḥ // Mo_1,22.23 //<br>
"sphurati" ākāśe bhramati || MoT_1,22.23 ||<br>
<br>
<br>
     rudro bhūtvā bhavaty eṣa mahendro 'tha pitāmahaḥ /<br>
     śukro vaiśravaṇaś cāpi punar eva na kiñcana // Mo_1,22.24 //<br>
spaṣṭam || MoT_1,22.24 ||<br>
<br>
<br>
     dhatte 'jasrotthitadhvastān sargān amitabhāsurān /<br>
     anyān anyān apy ananyān vīcīn abdhir ivātmani // Mo_1,22.25 //<br>
"ajasram" "utthitāṃś" ca tān "dhvastāṃś" ca "sargān" sṛṣṭīn | "anyān 
anyān" iti vīpsā | "api"śabdaḥ "ananyān" ity anena sambadhyate || 
MoT_1,22.25 ||<br>
<br>
<br>
<br>
     mahākalpābhidhānebhyo vṛkṣebhyaḥ pariśātayan /<br>
     devāsuragaṇān pakvān phalabhārān avasthitaḥ // Mo_1,22.26 //<br>
"pariśātayan" chedayan || MoT_1,22.26 ||<br>
<br>
<br>
     ālolabhūtamaṣakaghuṅghumānām prapātinām /<br>
     brahmāṇḍoḍumbaraughānām bṛhatpādapatāṃ gataḥ // Mo_1,22.27 //<br>
"ghuṅghume"ti śabdānukaraṇam | "uḍumbaraḥ" phalaviśeṣaḥ | tatra hi maṣakāḥ bāhulyena tiṣṭhanti || MoT_1,22.27 ||<br>
<br>
<br>
     sattāmātrakumudvatyā cijjyotsnāpariphullayā /<br>
     vapur vinodayaty eṣaḥ kriyāpriyatamānvitaḥ // Mo_1,22.28 //<br>
"kriyāpriyatamānvitaḥ" "saḥ" kālaḥ | "cid" eva prakāśarūpatvāt "jyotsnā"
 | tayā "pariphullayā" prakaṭībhūtayā | "sattāmātrakumudvatyā" | "vapuḥ"
 ātmānaṃ | "vinodayati" sadāsattayā kriyayā yuto bhavatīti || 
MoT_1,22.28 ||<br>
<br>
<br>
<br>
     anantāpāyaparyantam baddhapīṭhaṃ nijaṃ vapuḥ /<br>
     mahāśailavad uttuṅgam avalambya vyavasthitaḥ // Mo_1,22.29 //<br>
"anantāpāyaparyantam" antāpāyaparyantarahitaṃ | nāśarahitam ity arthaḥ 
|| MoT_1,22.29 ||      kvacic chyāmatamaḥśyāmaṃ kvacit kāntiyutaṃ tatam /<br>
     dvayenāpi kramād riktaṃ svabhāvam bhāvayan sthitaḥ // Mo_1,22.30 //<br>
"śyāmaṃ" yat "tamaḥ" | tena "śyāmaṃ" | ["svabhāvam" "bhāvayan"] svarūpaṃ
 sampādayann iti yāvat | etena rātridivase sandhyā ceti trayam uktam || 
MoT_1,22.30 ||<br>
<br>
<br>
<br>
     saṃlīnāsaṅkhyasaṃsārasārayā svātmasattayā /<br>
     gurvīva bhāraghanayā nibaddhapadatāṃ gataḥ // Mo_1,22.31 //<br>
"saṃlīnaḥ" "asaṅkhyasaṃsārāṇāṃ" "sāro" yasyāṃ | sā | tayā | gurvī hi 
"nibaddhapadatāṃ" gacchati iti "gurvī"ty uktam || MoT_1,22.31 ||<br>
<br>
<br>
<br>
     na khidyate na mriyate na tiṣṭhati na gacchati /<br>
     nāstam eti na codeti mahākalpaśatair api // Mo_1,22.32 //<br>
spaṣṭam || MoT_1,22.32 ||<br>
<br>
<br>
     kevalaṃ jagadārambhalīlayā ghanahelayā /<br>
     yāpayaty ātmanātmānam anahaṅkāram ānatam  // Mo_1,22.33 //<br>
"ghanā" "helā" yasyāṃ | tādṛśyā | "yāpayati" samāpayati | ahaṅkārābhave 
hi kālo naśyati | svanāśakrīḍām api svayam eva karotīti bhāvaḥ || 
MoT_1,22.33 ||<br>
<br>
<br>
<br>
     yāminīpaṅkakalilāṃ dinakokanadāvalīm /<br>
     kriyābhramarikām mandaṃ saraḥsu āropayan sthitaḥ // Mo_1,22.34 //<br>
"saraḥsu" arthāt bhuvanarūpeṣu | "āropayan" kalpayan | sūryarūpeṇeti śeṣaḥ || MoT_1,22.34 ||<br>
<br>
<br>
     gṛhītvā bhīṣaṇaḥ kṛṣṇāṃ rajanīṃ jīrṇamārjanīm /<br>
     ālokakanakakṣodam āharaty abhito 'vanim // Mo_1,22.35 //<br>
"āharati" sammārjayati | rātriṃ vidhāya prakāśam upasaṃharatīti bhāvaḥ || MoT_1,22.35 ||<br>
<br>
<br>
<br>
     sañcārayan kriyāṅgulyā koṇakeṣv arkadīpikām /<br>
     jagatsadmani kāruṇyāt kva kim astīti vīkṣate // Mo_1,22.36 //<br>
"koṇakeṣu" dikkoṇeṣu | anyo 'pi hi dīpikām prajvālya sadmani kva kim astīti paśyati || MoT_1,22.36 ||<br>
<br>
<br>
<br>
     prekṣyāhāni nimeṣeṇa sūryākṣṇā pākavanty alam /<br>
     lokapālaphalāny atti jagajjīrṇavanād ayam // Mo_1,22.37 //<br>
"sūryākṣṇā" sūryākhyena cakṣuṣā | "ahāni" "prekṣya" kañcit kālam pratīkṣyety arthaḥ || MoT_1,22.37 ||<br>
<br>
<br>
     jagajjīrṇakuṭīkīrṇān arpayaty ugrakoṭare  /<br>
     krameṇa guṇavallokamaṇīn mṛtyusamudgake // Mo_1,22.38 //<br>
"jagajjīrṇakuṭyāṃ kīrṇān" vikṣiptān | anyo 'pi hi kuṭyāṃ vikṣiptān maṇīn samudgake 'rpayati || MoT_1,22.38 ||<br>
<br>
<br>
<br>
     guṇair āpūryate yaiva lokaratnāvalī bhṛśam /<br>
     bhūṣārtham iva tām aṅge kṛtvā bhūyo nikṛntati // Mo_1,22.39 //<br>
anyo 'pi rājādiḥ ratnāvalīm aṅge kṛtvā līlayā kṛntati || MoT_1,22.39 ||<br>
<br>
<br>
<br>
     dinahaṃsānusṛtayā niśendīvaramālayā  /<br>
     tārākesarayājasraṃ capalo valayaty alam // Mo_1,22.40 //<br>
"valayati" āvṛttaṃ sampādayati | bhuvanam iti śeṣaḥ || MoT_1,22.40 ||<br>
<br>
<br>
<br>
     śailorṇadyudharāśṛṅgajagadūrṇāyusaunikaḥ /<br>
     pratyaham pibati prekṣya tārāraktakaṇān api // Mo_1,22.41 //<br>
"śailā" eva "ūrṇā" yasya | tat | tādṛśaṃ | "dyudhare" dyāvāpṛthivyau eva
 "śṛṅge" yasya | tat | tādṛśaṃ ca | īdṛśaṃ ca yat "jagat" tad eva 
"ūrṇāyuḥ" meṣaḥ | tasya "saunikaḥ" hiṃsakaḥ || MoT_1,22.41 ||<br>
<br>
<br>
<br>
     tāruṇyanalinīsoma āyurmātaṅgakesarī /<br>
     na tad asti na yasyāyaṃ tucchātucchasya taskaraḥ // Mo_1,22.42 //<br>
spaṣṭam || MoT_1,22.42 ||<br>
<br>
<br>
     kalpakelivilāsena piṣṭapātitajantunā /<br>
     nyagbhāvodbhavahāsena ramate svātmanātmani // Mo_1,22.43 //<br>
"piṣṭāḥ" cūrṇīkṛtāḥ | ata eva "pātitāḥ" "jantavo" yena | saḥ | tādṛśena |
 kāla iti śeṣaḥ | tṛtīyāntatrayaṃ "svātmane"ty asya viśeṣaṇatvena yojyam
 || MoT_1,22.43 ||<br>
<br>
<br>
<br>
     kartā bhoktātha saṃhartā smartā sarvam padaṃ gataḥ /<br>
     sarvam eva karotīdaṃ na karoti ca kiñcana // Mo_1,22.44 //<br>
nakiñcidrūpatvāt na kiñcit karaṇaṃ jñeyam || MoT_1,22.44 ||<br>
<br>
<br>
<br>
sargāntaślokena kālanindāṃ samāpayati<br>
     sakalam apy akalākalitāntaraṃ<br>
     subhagadurbhagarūpadharaṃ vapuḥ  /<br>
     prakaṭayan sahasaiva ca gopayan<br>
     vilasatīha hi kālabalaṃ nṛṣu // Mo_1,22.45 //<br>
"sakalatvākala"tvādikaṃ viṣayavibhāgena jñeyaṃ | "prakaṭayan" "gopayan" 
ity atra sarvanāmasthānābhāve 'pi numāgama ārṣaḥ | iti śivam || 
MoT_1,22.45 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe dvāviṃśaḥ sargaḥ || 1,22 ||<br>
<br>
<br>
************************************************************************<br>
<br>
<br>
<br>
 evaṃ kālanindāṃ kṛtvā kālavilāsaṃ kathayati<br>
     asyoḍḍāmaralīlasya dūrāstasakalāpadaḥ /<br>
     saṃsāre rājaputrasya kālasyākalitaujasaḥ  // Mo_1,23.1 //<br>
     asminn ācarato dīnair mugdhair bhūtamṛgavrajaiḥ /<br>
     ākheṭakaṃ jarjarite jagajjaṅgalajālake  // Mo_1,23.2 //<br>
     ekadeśollasaccāruvaḍavānalapaṅkajā /<br>
     krīḍāpuṣkariṇī ramyā kalpakālamahārṇavaḥ // Mo_1,23.3 //<br>
spaṣṭam || MoT_1,23.1-3 ||<br>
<br>
<br>
<br>
     kaṭutiktāmlabhūtāḍhyaiḥ sadadhikṣīrasāgaraiḥ /<br>
     tair eva taiḥ paryuṣitair jagadbhiḥ kālyavartanam // Mo_1,23.4 //<br>
"kaṭutiktāmlāḥ" atyantatāmasikatāmasikarājasikāḥ | 
kaṭvādirasaviśeṣayuktāś ca ye "bhūtāḥ" carācarāḥ bhūtāḥ siddhadravyāṇi 
ca | taiḥ "āḍhyaiḥ" yuktaiḥ | paredyuḥ uṣitaiḥ "paryuṣitaiḥ" | na tu 
navair ity arthaḥ | "kālyavartanam" prābhātikabhojanaṃ | "asye"ti 
sargādyaślokasthaṃ sarvatra yojyam || MoT_1,23.4 ||<br>
<br>
<br>
     caṇḍī caturasañcārā sarvamātṛgaṇānvitā /<br>
     saṃsāravanavinyastanaraiṇākarṣaṇī vṛkī // Mo_1,23.5 //<br>
asya kālasya "caṇḍī"ti nāmadheyā śaktiḥ | "vṛkī" bhavatīti sambandhaḥ | 
"mātṛgaṇaḥ" prasiddhaḥ | rājaputro 'pi ākheṭakārthaṃ vṛkīm pālayati || 
MoT_1,23.5 ||<br>
<br>
<br>
     pṛthvī karatale pṛthvī pānapātrī rasānvitā /<br>
     kamalotpalakalhāralolajālakamālitā // Mo_1,23.6 //<br>
"pṛthvī" vistīrṇā || MoT_1,23.6 ||<br>
<br>
<br>
     virāvī vikaṭāsphālo nṛsiṃho bhujapañjare /<br>
     saṭāvikaṭapīnāṃsaḥ kāntaḥ krīḍāśakuntakaḥ // Mo_1,23.7 //<br>
"nṛsiṃhaḥ" narasiṃhaḥ | rājaputrasyāpi vilāsārtham pañjare siṃho bhavati || MoT_1,23.7 ||<br>
<br>
<br>
     alābuvīṇāmadhuraḥ śaradvyomāmalacchaviḥ /<br>
     devaḥ kila mahākālo līlākokilabālakaḥ // Mo_1,23.8 //<br>
"mahākālaḥ" saṃhārādhikārī "deva"viśeṣaḥ || MoT_1,23.8 ||<br>
<br>
<br>
     ajasrasphūrjitākāro vāntaduḥkhaśarāśaniḥ /<br>
     abhāvanāmakodaṇḍaḥ parisphurati sarvataḥ // Mo_1,23.9 //<br>
"vāntāḥ" udgīrṇāḥ | "duḥkhāny" eva "śarāśanayaḥ" | yena | saḥ | abhāvanāmā cāsau kodaṇḍaḥ "abhāvanāmakodaṇḍaḥ" || MoT_1,23.9 ||<br>
<br>
<br>
<br>
sargāntaślokena kālavilāsavarṇanaṃ samāpayati<br>
     anuttamasphuritavilāsavardhito<br>
     bhraman haran parivilasan vidārayan /<br>
     jarajjagaj jaraḍhavilolamarkaṭaḥ<br>
     parisphuradvapur iha kāla īhate // Mo_1,23.10 //<br>
"īhate" nānāvidhāḥ ceṣṭāḥ karoti | iti śivam || MoT_1,23.10 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe trayoviṃśaḥ sargaḥ || 1,23 ||<br>
<br>
<br>
<br>
************************************************************************<br>
<br>
<br>
<br>
 evaṃ kālavilāsam uktvā daivavilāsam prastauti<br>
     atraiva durvilāsānāṃ cūḍāmaṇir ivāparaḥ /<br>
     karoty astīti lokena daivaṃ kālaś ca kathyate // Mo_1,24.1 //<br>
"karoti" iti kriyākathanam | "astīti" sattākathanaṃ | "kālo" 'tra 
kṛtānto 'bhipretaḥ | tasyaiva "daiva"paryāyatvāt || MoT_1,24.1 ||<br>
<br>
<br>
<br>
     kriyāmātrād ṛte yasya svaparispandarūpiṇaḥ /<br>
     nānyad ālakṣyate rūpaṃ karmaṇo na samīhitam // Mo_1,24.2 //<br>
     teneyam akhilā bhūtasantatir nityapelavā /<br>
     tāpena himamāleva nītā vidhuratām bhṛśam // Mo_1,24.3 //<br>
"yasya" daivasya | "kriyāmātraṃ" vinā | "na rūpam ālakṣyate" | "nā"pi 
"karmaṇaḥ" "samīhitaṃ" karmālambanaṃ kāṅkṣitam | "ālakṣyate" | kimartham
 | ayaṃ kiñcit karotīti "teneyam" "bhūtasantatir vidhuratāṃ nītā" || 
MoT_1,24.2-3 ||<br>
<br>
<br>
<br>
     yad idaṃ dṛśyate kiñcij jagadābhogimaṇḍalam /<br>
     tat tasya nartanāgāram ihāsāv abhinṛtyati // Mo_1,24.4 //<br>
"tasya" daivasya || MoT_1,24.4 ||<br>
<br>
<br>
asya nāmāntarakathanābhiprāyeṇāha<br>
     tṛtīyaṃ ca kṛtānteti nāma bibhrat sudāruṇam /<br>
     kāpālikavapur mattaṃ daivaṃ jagati nṛtyati // Mo_1,24.5 //<br>
"kāpālikavapuḥ" kāpālikatulyaḥ || MoT_1,24.5 ||<br>
<br>
<br>
asyaiva sarvādhāratvaṃ kathayati<br>
     nṛtyato hi kṛtāntasya nitāntam avirāgiṇaḥ /<br>
     nityaṃ niyatikāntāyā mune paramakāminaḥ // Mo_1,24.6 //<br>
     śeṣaḥ śaśikalāśubhro gaṅgāvāhaś ca tau tridhā /<br>
     upavīte avītābhe ubhe saṃsāravakṣasi // Mo_1,24.7 //<br>
"tau" kau | "śeṣaḥ gaṅgāvāhaś" ca | "avītābhe" śobhāyukte | "saṃsāra" eva "vakṣas" | tatra || MoT_1,24.6-7 ||<br>
<br>
<br>
<br>
     candrārkamaṇḍale hemakaṭake karamūlayoḥ /<br>
     līlāsarasijaṃ haste brāhmam brahmāṇḍakarṇikam  // Mo_1,24.8 //<br>
"brāhmam" brahmaṇaḥ āsanabhūtam padmam | "brahmāṇḍasya karṇikam" karnikābhūtaṃ | tanmadhyavartitvāt || MoT_1,24.8 ||<br>
<br>
<br>
<br>
     tārābinducitaṃ lolapuṣkarāvartapallavam /<br>
     ekārṇavapayodhautam ekam ambaram ambaram // Mo_1,24.9 //<br>
"ambaram" ākāśam | "ambaraṃ" vastram || MoT_1,24.9 ||<br>
<br>
<br>
<br>
     evaṃrūpasya tasyāgre niyatir nityakāminī /<br>
     anastamitasaṃrambham ārambhaiḥ parinṛtyati // Mo_1,24.10 //<br>
"ārambhaiḥ" yamaniyamarūpaiḥ | nartakasya samīpe hi nartakī api nṛtyati || MoT_1,24.10 ||<br>
<br>
<br>
<br>
     tasyā nartanalolāyā jaganmaṇḍapakoṭare /<br>
     aruddhaspandarūpāyā āgamāpāyacañcure // Mo_1,24.11 //<br>
     cārubhūṣaṇam aṅgeṣu devalokāntarāvalī /<br>
     āpātālaṃ nabho lambaṃ kavarīmaṇḍalam bṛhat // Mo_1,24.12 //<br>
"devānām" yāni "lokāntarāṇi" | teṣām "āvalī" "aṅgeṣu" "cārubhūṣaṇam" 
bhavati | "nabhaḥ" kathambhūtam | "āpātālam" pātālaṃ tāvat | "lambaṃ" 
vyāpakaṃ | nṛtyantyāś ca "kavarī" lambā bhavati || MoT_1,24.11-12 ||<br>
<br>
<br>
     narakālī ca mañjīramālā kalakalākulā /<br>
     protā duṣkṛtasūtreṇa pātālacaraṇe calā // Mo_1,24.13 //<br>
"mañjīramālā" kiṅkiṇīmālā || MoT_1,24.13 ||<br>
<br>
<br>
     kastūrikātilakakaṃ kriyāsakhyopakalpitam /<br>
     citritaṃ citraguptena yāme vadanapaṭṭake // Mo_1,24.14 //<br>
"yāme" yamasambandhini | "vadanapaṭṭake" mukhapaṭṭake | 'rthāt 
yamaśāsanapaṭṭarūpake mukhe | "citraguptena citritaṃ" citraguptakartṛkaṃ
 citritaṃ | citraguptalikhitā lipir iti yāvat | "kastūrikātilakam" 
bhavati | kathambhūtaṃ | "kriyāsakhyā" kriyāśaktirūpayā sakhyā | 
"upakalpitam" citraguptam āviśya racitam | "sakhī" hi sakhyās tilakaṃ 
karoti || MoT_1,24.14 ||<br>
<br>
<br>
<br>
     kālīrūpam upasthāya kalpānteṣu kriyākulam /<br>
     nṛtyaty eṣā punar devī sphuṭacchailaghanāravam // Mo_1,24.15 //<br>
"kālī" kālaśaktiḥ | tasyā "rūpam upasthāya" āśritya | pūrvavṛttāpekṣayā "punar" iti prayogaḥ || MoT_1,24.15 ||<br>
<br>
<br>
     paścātpralambavibhrāntakaumārarathabarhibhiḥ /<br>
     netratrayabṛhadrandhrabhūribhāṅkārabhīṣaṇaiḥ // Mo_1,24.16 //<br>
     lambalolaśaraccandravitīrṇaharamūrdhajaiḥ /<br>
     uccaraccārumandāragaurīkavaricāmaraiḥ // Mo_1,24.17 //<br>
     uttāṇḍavācalākārabhairavādaratumbakaiḥ /<br>
     raṇatsahasrarandhrendradehabhikṣākapālakaiḥ // Mo_1,24.18 //<br>
     śuṣkā śarīrakhaṭvāṅgabhaṅgair āpūritāmbaram /<br>
     bhāyayaty ātmanātmānam api kṛṣṇair ghanāsitam // Mo_1,24.19 //<br>
kulakam | "śuṣkā" śoṣaṇadharmayuktā | prakṛtatvāt iyaṃ niyatiḥ | 
"ātmanā" "ghanāsitam" atyantakṛṣṇam | "ātmānam api bhāyayati" 
bhayāviṣṭaṃ karoti | anyeṣāṃ tu kā katheti bhāvaḥ | "ātmānam" 
kathambhūtam | "śarīrasya" ye "khaṭvāṅgabhaṅgāḥ" arthāt 
khaṭvāṅgabhaṅgarūpāḥ avayavāḥ | taiḥ "āpūritāmbaram" | 
"śarīrakhaṭvāṅgaiḥ" kathambhūtaiḥ | "paścād" ityādi | "paścātpralambaḥ" 
ata eva "vibhrāntaḥ" bhraman | "kaumāraḥ" kumārasambandhī | "rathabarhī"
 yeṣāṃ | taiḥ | "bhāṅkārāḥ" vātakṛtāḥ jñeyāḥ | "lambaś" cāsau "lolaś "ca
 yaḥ "śaraccandras" | tena "vitīrṇāḥ" dattāḥ | kṛtā iti yāvat | 
"hara"vat "mūrdhajāḥ" yeṣāṃ | taiḥ | yathā harasya keśāḥ candrakalayā 
bhāsitāḥ bhavanti | tathāsyāḥ pūrṇena śaraccandreṇeti bhāvaḥ | 
"uccaraccārumandārā" vilasaccārumandārā | yā "gaurīkavarī" | sā eva 
"cāmaraṃ" yeṣāṃ | taiḥ | "uttāṇḍavaḥ" cāsau "acalākāraḥ "| "bhairavaḥ" 
mahābhairavaḥ | sa ev"ādaratumbakaḥ" ādaraviṣayaḥ vādyabhāṇḍaviśeṣaḥ 
yeṣāṃ | taiḥ | "raṇanti sahasrarandhrāṇi" netrarūpāṇi randhrasahasrāṇi 
yasya | tādṛśaḥ yaḥ "indradehaḥ" | sa eva "bhikṣākapālakaṃ" yeṣāṃ | taiḥ
 | tathā "kṛṣṇaiḥ" | idaṃ ca sthūladṛṣṭyartham bāhyadhyānam uktam | 
sūkṣmadṛṣṭīn prati tu bhaṅgyā kumārādiṣv api niyatisparśaḥ uktaḥ || 
MoT_1,24.16-19 ||<br>
<br>
<br>
<br>
     viśvarūpaśiraścakracārupuṣkaramālayā  /<br>
     tāṇḍaveṣu vivalgantī mahākalpeṣu rājate // Mo_1,24.20 //<br>
"viśvarūpasya" virājo | yat "śiraścakraṃ" | tad eva "cārupuṣkaramālā" | tayā || MoT_1,24.20 ||<br>
<br>
<br>
<br>
     pramattapuṣkarāvartaḍamarūḍḍāmarāravaiḥ /<br>
     tasyāḥ kila palāyante kalpānte tumburādayaḥ // Mo_1,24.21 //<br>
"ḍamaravaḥ" vādyabhāṇḍaviśeṣāḥ | "uḍḍāmarāḥ" udbhaṭāḥ | "tumbure"ti gandharvanāma || MoT_1,24.21 ||<br>
<br>
<br>
     nṛtyato 'nte kṛtāntasya candramaṇḍalahāsinaḥ /<br>
     tārakācandrakācāruvyomapiñchāvacūlinaḥ  // Mo_1,24.22 //<br>
     ekasmiñ śravaṇe dīrghā himavān asti mudrikā /<br>
     apare 'pi mahāmeruḥ kāntā kāñcanakarṇikā // Mo_1,24.23 //<br>
"ante" kalpānte | "candramaṇḍalam" eva "hāsaḥ" | tadyuktasya | 
"candrakāṇi" [...] | tābhiḥ "cāru" yat | "vyomai"va "piñchaṃ" | tad 
"avacūlaṃ" śirobhūṣaṇaṃ yasya | tādṛśasya | "mudrikā" śvetaḥ 
karṇābharaṇaviśeṣaḥ || MoT_1,24.22-23 ||<br>
<br>
<br>
<br>
     atraiva kuṇḍale lole candrārkau gaṇḍamaṇḍale /<br>
     lokālokācalaśreṇī sarvataḥ kaṭimekhalā // Mo_1,24.24 //<br>
"gaṇḍamaṇḍale" gaṇḍabhittau | kaṭisthā mekhalā "kaṭimekhalā" || MoT_1,24.24 ||<br>
<br>
<br>
<br>
     itaś cetaś ca gacchantī vidyudvalayavarṇikā /<br>
     anilāndolitā bhāti nīradāṃśukapaṭṭikā // Mo_1,24.25 //<br>
"vidyudvalaya" eva "varṇikā" bhūṣaṇaviśeṣaḥ yasyās | tādṛśī "vidyudvalayavarṇikā" || MoT_1,24.25 ||<br>
<br>
<br>
<br>
     musulaiḥ paṭṭisaiḥ śūlaiḥ prāsais tomaramudgaraiḥ /<br>
     tīkṣṇaiḥ kṣīṇajagadvrātakṛtāntair iva sambhṛtaiḥ // Mo_1,24.26 //<br>
     saṃsārabandhanādīrghe pāśe kālakaracyute /<br>
     śeṣabhogamahāsūtre protair mālāsya śobhate // Mo_1,24.27 //<br>
"saṃsārabandhanā"rtham | "ā" samantād | "dīrghe" | "asya" 
samanantaroktasya | daivāparaparyāyasya kṛtāntasya || MoT_1,24.26-27 ||<br>
<br>
<br>
<br>
     jīvollasanmakarikāratnatejobhir ujjvalā /<br>
     saptābdhikaṅkaṇaśreṇī bhujayor asya bhūṣaṇam // Mo_1,24.28 //<br>
"jīvena ullasantaḥ" | sajīvā iti yāvat | "makarāḥ" yāsāṃ | tāḥ | 
"kaṅkaṇeṣv" api makarikāḥ bhavanti | kiṃ tu nirjīvāḥ || MoT_1,24.28 ||<br>
<br>
<br>
     vyavahāramahāvartā sukhaduḥkhaparamparā /<br>
     rajaḥpūrṇā tamaḥśyāmā romālī tasya rājate // Mo_1,24.29 //<br>
"vyavahārāṇām mahāvartāḥ" punaḥ punar āgamanāni yasyāṃ | sā | tādṛśī 
"sukhaduḥkhaparamparā" "tasya" "romālī" "rājate" | kathambhūtā | 
"rajaḥpūrṇā" rajoguṇabharitā | tathā "tamaḥśyāmā" tamoguṇamalinā | 
"romālī" api āvartayuktā rajaḥpūrṇā tamaḥśyāmā ca bhavati || MoT_1,24.29
 ||<br>
<br>
<br>
<br>
     evamprāyāṃ sa kalpānte kṛtāntas tāṇḍavodbhaṭām /<br>
     upasaṃhṛtya nṛtyehāṃ sṛṣṭyā saha maheśvaraḥ // Mo_1,24.30 //<br>
     punar hāsyamayīṃ nṛttalīlāṃ sarvasvarūpiṇīm /<br>
     tanotīmāṃ jarāduḥkhaśokābhinayabhūṣitām // Mo_1,24.31 //<br>
"sṛṣṭyā saha" niyatyā saha | "punaḥ" sargārambhe | "imāṃ" jagadrūpām || MoT_1,24.30-31 ||<br>
<br>
<br>
<br>
sargāntaślokenaitat samāpayati<br>
     bhūyaḥ karoti bhuvanāni vanāntarāṇi<br>
     lokāntarāṇi janajālakakalpanāṃ ca /<br>
     ācāracārukalanāṃ ca calācalāṃ ca<br>
     paṅkād yathārbhakajano racanām akhinnaḥ // Mo_1,24.32 //<br>
"calācalām" atyantacalām | iti śivam || MoT_1,24.32 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe caturviṃśaḥ sargaḥ || 1,24 ||<br>
<br>
<br>
************************************************************************<br>
<br>
<br>
<br>
 evaṃ daivavilāsam uktvā phalitam āha<br>
     vṛtte 'sminn eva caiteṣāṃ kālādīnām mahāmune /<br>
     saṃsāranāmni kaivāsthā mādṛśānām bhavatv iha // Mo_1,25.1 //<br>
ata iti śeṣaḥ | "vṛtte" carite | "ādi"śabdena daivādīnāṃ grahaṇam || MoT_1,25.1 ||<br>
<br>
<br>
<br>
     vikrītā iva tiṣṭhāma etair daivādibhir vayam /<br>
     dhūrtaiḥ prapañcacaturair mugdhā vanamṛgā iva  // Mo_1,25.2 //<br>
spaṣṭam || MoT_1,25.2 ||<br>
<br>
<br>
<br>
     eṣo 'nāryasamācāraḥ kālaḥ kavalanonmukhaḥ  /<br>
     jagaty avirataṃ lokam pātayaty āpadarṇave // Mo_1,25.3 //<br>
spaṣṭam || MoT_1,25.3 ||<br>
<br>
<br>
<br>
     dahaty ante durāśābhir daivo dāruṇaceṣṭayā /<br>
     lokam puṣpanikāśābhir jvālābhir dahano yathā // Mo_1,25.4 //<br>
spaṣṭam || MoT_1,25.4 ||<br>
<br>
<br>
     dhṛtiṃ vidhurayaty ekāmayadārūpavallabhā /<br>
     strītvāt svabhāvacapalā niyatir niyamonmukhī // Mo_1,25.5 //<br>
"āmayadā" rogadāyinī | na rūpeṇa vallabhā "arūpavallabhā" || MoT_1,25.5 ||<br>
<br>
<br>
     grasate 'viratam bhūtajālaṃ sarpa ivānilam /<br>
     kṛtāntaḥ karkaśācāro jarāṃ nītvā jagadvapuḥ // Mo_1,25.6 //<br>
"jagad" eva "vapuḥ" yasya | tādṛśaḥ || MoT_1,25.6 ||<br>
<br>
<br>
     yamanirghṛṇarājendro nārtaṃ nāmānukampate /<br>
     sarvabhūtadayācāro jano durlabhatāṃ gataḥ // Mo_1,25.7 //<br>
"ārtaṃ" dīnam || MoT_1,25.7 ||<br>
<br>
<br>
     sarvā eva mune phalguvibhavā bhūtajātayaḥ /<br>
     duḥkhāyaiva durantāya dāruṇā lobhabhūmayaḥ // Mo_1,25.8 //<br>
"phalguvibhavāḥ" nissāravibhavayuktāḥ || MoT_1,25.8 ||<br>
<br>
<br>
     āyur atyantataralam mṛtyur ekas tu niṣṭhuraḥ /<br>
     tāruṇyaṃ cātitaralam bālyaṃ jaḍatayā hṛtam // Mo_1,25.9 //<br>
spaṣṭam || MoT_1,25.9 ||<br>
<br>
<br>
     kalākalaṅkito loko bandhavo bhavabandhanam /<br>
     bhogā bhavamahārogās tṛṣṇā ca mṛgatṛṣṇikā // Mo_1,25.10 //<br>
"kalābhiḥ" paravañcanākhyābhiḥ kalābhiḥ | "kalaṅkitaḥ" || MoT_1,25.10 ||<br>
<br>
<br>
     śatravaś cendriyāṇy eva satyaṃ yātam asatyatām /<br>
     praharaty ātmanaivātmā mana eva manoripuḥ // Mo_1,25.11 //<br>
"ātmā" | "ātmanā" svayam | "praharaty" ātmānaṃ | durvikalpair iti śeṣaḥ |
 "mana" "eva" aśuddhamanaḥ eva | na tv anyaḥ | "manoripuḥ" śuddhasya 
manaso ripuḥ bhavati || MoT_1,25.11 ||<br>
<br>
<br>
<br>
     ahaṅkāraḥ kalaṅkāya buddhayaḥ paripelavāḥ /<br>
     kriyā duṣphaladāyinyo līlāḥ strīniṣṭhatāṃ gatāḥ // Mo_1,25.12 //<br>
"paripelavā" atīkṣṇāḥ || MoT_1,25.12 ||<br>
<br>
     vāñchāviṣayaśālinyaḥ sacamatkṛtayaḥ kṛtāḥ /<br>
     nāryo doṣapatākinyo rasā nīrasatāṃ gatāḥ // Mo_1,25.13 //<br>
"vāñchāviṣayāś" ca tāḥ "śālinyaś" ca āpātaramaṇīyāś ca | tādṛśyaḥ 
"nāryaḥ" | "sacamatkṛtayaḥ" camatkārayuktāḥ | "kṛtāḥ" kalpitāḥ | bhāvitā
 iti yāvat | kīdṛśyaḥ "nāryaḥ" | "doṣapatākinyaḥ" | rāgādidoṣamayatvāt 
rāgādi"doṣapatākinyaḥ" | "rasāḥ" śāstrādiviṣayāḥ abhilāṣāḥ | "nīrasatāṃ"
 śuṣkatāṃ "gatāḥ" || MoT_1,25.13 ||<br>
<br>
<br>
     vastv avastutayā cāttaṃ dattaṃ cittam ahaṅkṛtau /<br>
     abhāvarodhitā bhāvā bhavānto nādhigamyate // Mo_1,25.14 //<br>
asmābhiḥ | "vastu" satyaṃ vastu | "avastutayā" deho 'ham ity evaṃrūpeṇa 
avastubhāven"āttaṃ" gṛhītaṃ | tathā "cittam" "ahaṅkṛtau" "dattam" 
ahaṅkāragrastaṃ kṛtam ity arthaḥ | "bhāvāḥ" "abhāvarodhitāḥ" nāśagṛhītāḥ
 | na jñātā iti śeṣaḥ | ataḥ "bhavāntaḥ" "nādhigamyate" na prāpyate || 
MoT_1,25.14 ||<br>
<br>
<br>
<br>
     tapyate kevalaṃ sādho matir ākulitāntarā /<br>
     rāgorago vilasati virāgaṃ nopagacchati // Mo_1,25.15 //<br>
"virāgaṃ" rāgābhāvaḥ | "nopagacchati" nāgacchati || MoT_1,25.15 ||<br>
<br>
<br>
<br>
     rajoguṇahatā dṛṣṭis tamaḥ samparivardhate /<br>
     na cādhigamyate sattvaṃ tattvam atyantadūrataḥ // Mo_1,25.16 //<br>
"tattvam" paramārthaḥ || MoT_1,25.16 ||<br>
<br>
<br>
     sthitir asthiratāṃ yātā mṛtir āgamanonmukhī /<br>
     dhṛtir vaidhuryam āyāti ratir nityam avastuni // Mo_1,25.17 //<br>
"avastuni" avastubhūte dehādau || MoT_1,25.17 ||<br>
<br>
<br>
     matir māndyena malinā pātaikaparamaṃ vapuḥ /<br>
     jvalatīva jarā dehe pravisphūrjati duṣkṛtam // Mo_1,25.18 //<br>
"māndyena" jāḍyena || MoT_1,25.18 ||<br>
<br>
<br>
     yatnenāyāti yuvatā dūre sajjanasaṅgatiḥ /<br>
     gatir na vidyate kācit kvacin nodeti satyatā // Mo_1,25.19 //<br>
"yuvatā" lakṣaṇayā stryāsaktiḥ || MoT_1,25.19 ||<br>
<br>
<br>
     mano vimuhyatīvāntar muditā dūrato gatā /<br>
     nojjvalā karuṇodeti dūrād āyāti nīcatā // Mo_1,25.20 //<br>
spaṣṭam || MoT_1,25.20 ||<br>
<br>
<br>
     dhīratādhīratām eti pātotpātaparo janaḥ /<br>
     sulabho durjanāśleṣo durlabhaḥ sādhusaṅgamaḥ // Mo_1,25.21 //<br>
"dhīratā" "adhīratām" "eti" naśyatīty arthaḥ || MoT_1,25.21 ||<br>
<br>
<br>
<br>
     āgamāpāyino bhāvā bhāvanā bhavabandhanī /<br>
     nīyate kevalaṃ kvāpi nityam bhūtaparamparā // Mo_1,25.22 //<br>
"nīyate" | kāleneti śeṣaḥ || MoT_1,25.22 ||<br>
<br>
<br>
     diśo 'pi hi na dṛśyante deśo 'py avyapadeśabhāk /<br>
     śailā api hi śīryante kaivāsthā mādṛśe jane // Mo_1,25.23 //<br>
"deśaḥ" "avyapadeśabhāk" deśeti vyapadeśaṃ na bhajatīti tādṛk syāt | 
deśasyāpi deśeti nāma kālena na syād ity arthaḥ | yatredṛśānām īdṛśā 
daśā bhaviṣyanti tatra "mādṛśe jane kā eva āsthā" ko viśvāsaḥ syād iti 
bhāvaḥ || MoT_1,25.23 ||<br>
<br>
<br>
<br>
     dravanty api samudrāś ca śīryante tārakā api /<br>
     siddhā api na sidhyanti kaivāsthā mādṛśe jane // Mo_1,25.24 //<br>
spaṣṭam || MoT_1,25.24 ||<br>
<br>
<br>
     adyate 'sattayāpi dyaur bhuvanaṃ cāpi bhajyate /<br>
     dharāpi yāti vaidhuryaṃ kaivāsthā mādṛśe jane // Mo_1,25.25 //<br>
"asattayā" nāśena | "dyaur" "api" "adyate" grasyate || MoT_1,25.25 ||<br>
<br>
<br>
     dānavā api dīryanti dhruvo 'py adhruvajīvitaḥ /<br>
     amarā api māryante kaivāsthā mādṛśe jane // Mo_1,25.26 //<br>
"māryante" | kāleneti śeṣaḥ || MoT_1,25.26 ||<br>
<br>
<br>
     śakro 'py ākramyate śakrair yamo 'pi hi niyamyate /<br>
     vāyor apy asty avāyuṣṭvaṃ kaivāsthā mādṛśe jane // Mo_1,25.27 //<br>
"śakraiḥ" navīnaiḥ śakraiḥ || MoT_1,25.27 ||<br>
<br>
<br>
     somo 'pi vyomatām eti mārtāṇḍo 'py eti khaṇḍanam /<br>
     rugṇatām agnir apy eti kaivāsthā mādṛśe jane // Mo_1,25.28 //<br>
"vyomatām" | nāśam ity arthaḥ || MoT_1,25.28 ||<br>
<br>
<br>
<br>
     parameṣṭhy apy aniṣṭhāvān harate harim apy ajaḥ /<br>
     bhavo 'py abhavatāṃ yāti kaivāsthā mādṛśe jane // Mo_1,25.29 //<br>
"bhavo 'py" śrīmahādevo 'pi | "abhavatām" amahādevabhāvam || MoT_1,25.29 ||<br>
<br>
<br>
<br>
     kālaḥ śakalatām eti niyatiś cāpi nīyate /<br>
     kham apy ālīyate 'nante kaivāsthā mādṛśe jane // Mo_1,25.30 //<br>
"anante" antarahite kasmiṃścid vastuni || MoT_1,25.30 ||<br>
<br>
<br>
     aśravyāvācyadurdarśatantreṇājñātamūrtinā /<br>
     bhuvanāni viḍambyante kenāpi bhramadāyinā // Mo_1,25.31 //<br>
"aśravyaṃ" tathā "avācyaṃ" tathā "durdarśaṃ" "tantraṃ" vañcanopāyaḥ | 
yasya | tādṛśena | "kenā"pīti anirvācyenety arthaḥ || MoT_1,25.31 ||<br>
<br>
<br>
<br>
     ahaṅkārakalām etya sarvatrāntaravāsinā /<br>
     na so 'sti triṣu lokeṣu yas teneha na badhyate // Mo_1,25.32 //<br>
dehādau ātmabhāvaḥ "ahaṅkāraḥ" | "tena" kenāpīty arthaḥ || MoT_1,25.32 ||<br>
<br>
<br>
     śilāśailakaṭapreṣu sāśvasūto divākaraḥ /<br>
     vanapāṣāṇavan nityam avaśaḥ paridolyate // Mo_1,25.33 //<br>
śilāyuktāḥ śailāḥ "śilāśailāḥ" | teṣāṃ "kaṭaprāḥ" samūhāḥ | teṣu "paridolyate" dolanaṃ kāryate || MoT_1,25.33 ||<br>
<br>
<br>
<br>
     dharāgolakam antaḥsthasurāsuragaṇāspadam  /<br>
     veṣṭyate dhiṣṇyacakreṇa pakvākṣoṭam iva tvacā // Mo_1,25.34 //<br>
"dharāgolakam" bhūgolaṃ | "veṣṭyate" veṣṭanayuktaṃ kriyate | "dhiṣṇyacakreṇe"ti karaṇe tṛtīyā || MoT_1,25.34 ||<br>
<br>
<br>
<br>
     divi devā bhuvi narāḥ pātāle 'surabhoginaḥ /<br>
     kalpitāḥ kalpamātreṇa nīyante jarjarāṃ daśām // Mo_1,25.35 //<br>
"asurabhoginaḥ" daityasarpāḥ | "kalpamātreṇa" kalpamātraparimāṇena || MoT_1,25.35 ||<br>
<br>
<br>
     kāmaś ca jagatīśānaraṇalabdhaparākramaḥ /<br>
     akrameṇaiva vikrānto lokam ākramya valgati // Mo_1,25.36 //<br>
"īśānena" yaḥ "raṇaḥ" | tena "labdhaḥ" "parākramaḥ" | yena | tādṛśaḥ || MoT_1,25.36 ||<br>
<br>
<br>
     vasanto mattamātaṅgo madaiḥ kusumavarṣanaḥ  /<br>
     āmoditakakupcakraś ceto nayati vakratām // Mo_1,25.37 //<br>
"madaiḥ" madavāribhiḥ | "vakratāṃ" kāmakalāvidagdhatvam | kāmaprasaṅgeneha vasantābhidhānam || MoT_1,25.37 ||<br>
<br>
<br>
<br>
     anuraktāṅganālokalocanālokitākṛti /<br>
     spaṣṭīkartum manaḥ śakto na viveko mahān api // Mo_1,25.38 //<br>
"mahān api vivekaḥ manaḥ spaṣṭīkartuṃ" śuddhīkartuṃ | "śakto na" bhavati
 | "manaḥ" kathambhūtaṃ | "anurakto" yaḥ "aṅganālokaḥ" | tasya yat 
"locanālokitam" dṛṣṭipātas | tadvad "ākṛtiḥ" yasya | tādṛśam | 
atyantacalam ity arthaḥ || MoT_1,25.38 ||<br>
<br>
<br>
<br>
     paropakārakāriṇyā parārtyā paritaptayā /<br>
     buddha eva sukhī manye svārthaśītalayā dhiyā // Mo_1,25.39 //<br>
"buddhaḥ" jñānī | "svārthe" svaprayojane | "śītalayā" | na svārthanimittam paritaptayeti yāvat || MoT_1,25.39 ||<br>
<br>
<br>
<br>
     utpannadhvaṃsinaḥ kālavaḍavānalapātinaḥ /<br>
     saṅkhyātuṃ kena śakyante kallolā jīvitāmbudheḥ // Mo_1,25.40 //<br>
"jīvitāmbudheḥ" "kallolāḥ" jīvā ity arthaḥ || MoT_1,25.40 ||<br>
<br>
<br>
<br>
     sarva eva narā mohād durāśāpāśapātinaḥ /<br>
     doṣagulmakasāraṅgā nigīrṇā janmajaṅgale // Mo_1,25.41 //<br>
"doṣagulmakasāraṅgāḥ" doṣapriyā ity arthaḥ | mṛgo gulmapriyo bhavati | 
"nigīrṇāḥ" grastāḥ | moheneti śeṣaḥ | sāraṅgā api pāśapātinaḥ "jaṅgale" 
kirātena grastā bhavanti || MoT_1,25.41 ||<br>
<br>
<br>
<br>
     saṅkṣīyate jagati janmaparamparāsu<br>
     lokasya tair iha kukarmabhir āyur etat /<br>
     ākāśapādapalatākṛtapāśakalpaṃ<br>
     yeṣām phalaṃ na hi vicāravido 'pi vidmaḥ // Mo_1,25.42 //<br>
"ākāśapādapalatākṛtapāśakalpam" asad ity arthaḥ | "iha" karma kurvantīti bhāvaḥ || MoT_1,25.42 ||<br>
<br>
<br>
<br>
sargāntaślokenaitat samāpayati<br>
     adyotsavo 'yam ṛtur eṣa tatheha yātrā<br>
     te bāndhavāḥ sukham idaṃ sa viśeṣabhogaḥ /<br>
     itthaṃ mudhaiva kalayan svavikalpajālam<br>
     ālolapelavamatir galatīha lokaḥ // Mo_1,25.43 //<br>
"ālolapelavamatir" aticañcalasvalpabuddhir ity arthaḥ | 
"svavikalpajālam" ity anena "utsavā"dīnām atyantāsattvam uktam | iti 
śivam || MoT_1,25.43 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe pañcaviṃśaḥ sargaḥ || 1,25 ||<br>
<br>
<br>
************************************************************************<br>
<br>
<br>
<br>
 punar api saṃsāradurvilasitam eva kathayati<br>
     anyac ca tātātitarām aramye<br>
     manorame veha jagatsvarūpe /<br>
     na kiñcid apy eti tad arthajātaṃ<br>
     yenātiviśrāntim upaiti cetaḥ // Mo_1,26.1 //<br>
aham bravīmīti śeṣaḥ | he "tātā"ham "anyac ca" bravīmi | kim bravīṣīty 
apekṣāyām āh"ātitarām" iti | "manorame vā" manorame iva | "arthajātam" 
padārthasamūhaḥ | atyantaviśrāntau hi satyām anyārthaviṣayākāṅkṣā na 
punar udbhaved iti bhāvaḥ || MoT_1,26.1 ||<br>
<br>
<br>
<br>
     bālye gate kalpitakelilole<br>
     vayomṛge dāradarīṣu kīrṇe /<br>
     śarīrake jarjaratām prayāte<br>
     vidūyate kevalam eva lokaḥ // Mo_1,26.2 //<br>
"vayomṛge" yauvanākhye mṛge | "jarjaratāṃ" vṛddhatvaṃ | "vidūyate" santapyate || MoT_1,26.2 ||<br>
<br>
<br>
     jarātuṣārābhihatāṃ śarīra-<br>
     sarojinīṃ dūratare vihāya /<br>
     kṣaṇād gate jīvitacañcarīke<br>
     janasya saṃsārasaro viśuṣkam // Mo_1,26.3 //<br>
"vihāya" tyaktvā | "jīvitacañcarīke" jīvitākhye bhramare || MoT_1,26.3 ||<br>
<br>
<br>
     yadā yadā pākam upaiti nūnaṃ<br>
     tadā tadeyaṃ navam ātanoti /<br>
     jarābharānalpanavaprasūnaṃ<br>
     vijarjarā kāyalatā narāṇām // Mo_1,26.4 //<br>
"nūnaṃ" niścaye | "navam" iti kriyāviśeṣaṇam | tena na paunaruktyam | 
āścaryaṃ ca pākaṃ gatāyāḥ latāyāḥ navaprasūnasya navam ātananam || 
MoT_1,26.4 ||<br>
<br>
<br>
     tṛṣṇānadī sāratarapravāha-<br>
     grastākhilānantapadārthajātā /<br>
     taṭasthasantoṣasuvṛkṣamūla-<br>
     nikāṣadakṣā vahatīha loke // Mo_1,26.5 //<br>
spaṣṭam || MoT_1,26.5 ||<br>
<br>
<br>
     śarīranauś carmanibaddhabandhā<br>
     bhavāmbudhāv ālulitā bhramantī /<br>
     pravroḍyate pañcabhir indriyākhyair<br>
     adho vahantī makarair adhīnā // Mo_1,26.6 //<br>
"pañcabhir" "indriyākhyaiḥ" "makaraiḥ" "śarīranauḥ" "pravroḍyate" magnā 
sampādyate iti sambandhaḥ | "ālulitaṃ" samantāc cañcalam || MoT_1,26.6 
||<br>
<br>
<br>
<br>
     tṛṣṇālatākānanacāriṇo 'mī<br>
     śākhāśataṃ kāmamahīruheṣu /<br>
     paribhramantaḥ kṣapayanti kāmam<br>
     manomṛgā no phalam āpnuvanti // Mo_1,26.7 //<br>
"kāmaṃ" niścaye | "tṛṣṇālatānāṃ" yat "kānanam" | tatra "carantī"ti 
tādṛśās | tathā "paribhramantaḥ" paribhramaṇaśīlāḥ | "amī" "manomṛgāḥ" |
 "kāmamahīruheṣu" kānanagateṣu paramakāmākhyavṛkṣeṣu | gatam 
"śākhāśataṃ" | arthāt avāntarakāmarūpaṃ "śākhāśataṃ" | "kṣapayanti" 
cālayanti | svaviṣayaṃ kurvantīti yāvat | tathāpi "phalaṃ" "no" 
"āpnuvanti" || MoT_1,26.7 ||<br>
<br>
<br>
<br>
     kṛcchreṣu dūrāstaviṣādamohāḥ<br>
     svāmyeṣv anutsiktamano'bhirāmāḥ /<br>
     sudurlabhāḥ samprati sundarībhir<br>
     anāhatāntaḥkaraṇā mahāntaḥ // Mo_1,26.8 //<br>
"kṛcchreṣu" āpatsu | "svāmyeṣu" sampatsu | "anutsiktaṃ" darparahitaṃ sat | "manaḥ" | ten"ābhirāmāḥ" || MoT_1,26.8 ||<br>
<br>
<br>
<br>
     taranti mātaṅgaghaṭātaraṅgaṃ<br>
     raṇāmbudhiṃ ye mayi te na śūrāḥ /<br>
     śūrās ta eveha manastaraṅgaṃ<br>
     ye svendriyāmbhodhim imaṃ taranti // Mo_1,26.9 //<br>
spaṣṭam || MoT_1,26.9 ||<br>
<br>
<br>
<br>
     akliṣṭaparyantaphalābhirāmā<br>
     na dṛśyate kasyacid eva kācit /<br>
     kriyā durāśāhatacittavṛtter<br>
     yām etya viśrāntim upaiti lokaḥ // Mo_1,26.10 //<br>
spaṣṭam || MoT_1,26.10 ||<br>
<br>
<br>
     kīrtyā jagad dikkuharam pratāpaiḥ<br>
     śriyā gṛhaṃ sattvabalena lakṣmīm /<br>
     ye pūrayanty akṣatadhairyabandhā<br>
     na te jagatyāṃ sulabhā mahāntaḥ // Mo_1,26.11 //<br>
spaṣṭam || MoT_1,26.11 ||<br>
<br>
<br>
     apy antarasthaṃ giriśailabhitter<br>
     vajrālayābhyantarasaṃsthitaṃ vā /<br>
     sarvaṃ samāyānti samiddhavegāḥ<br>
     sarvāḥ śriyaḥ santatam āpadaś ca // Mo_1,26.12 //<br>
śilānām iyaṃ śailā | sā cāsau bhittiḥ "śailabhittiḥ" | gireḥ śailabhittiḥ "giriśailabhittis" | tasyāḥ || MoT_1,26.12 ||<br>
<br>
<br>
<br>
     putrāś ca dārāś ca dhanaṃ ca buddhyā<br>
     prakalpyate tāta rasāyanaṃ ca /<br>
     sarvaṃ tu tan nāma karoty athānte<br>
     yatrātiramyā viṣamūrchanaiva // Mo_1,26.13 //<br>
"prakalpyate" kalpanayā bhāvyate | "rasāyanam" | amṛtam iva | "ca"śabda ivārthaḥ | "ante" pariṇāme || MoT_1,26.13 ||<br>
<br>
<br>
     viṣādayukto viṣamām avasthām<br>
     upāgataḥ kāyavayo'vasāne /<br>
     bhāvān smaran svān abhidharmariktāñ<br>
     jano jarāvān abhidahyate 'ntaḥ // Mo_1,26.14 //<br>
"kāyavayo'vasāne" vṛddhatve | "bhāvān" abhilāṣān | abhitaḥ dharmeṇa riktān "abhidharmariktān" | "antaḥ" manasi || MoT_1,26.14 ||<br>
<br>
<br>
<br>
     kāmārthadharmāptikṛśāntarābhiḥ<br>
     kriyābhir ādau divasāni nītvā /<br>
     cetaś caladbarhiṇapiñchalolaṃ<br>
     viśrāntim āgacchatu kena puṃsām  // Mo_1,26.15 //<br>
"kāmārthadharmāṇāṃ" yā "āptiḥ" | tayā "kṛśāntarābhiḥ" niḥsārābhiḥ | 
mokṣārthaṃ na kaścit kriyāṃ karotīti bhāvaḥ || MoT_1,26.15 ||<br>
<br>
<br>
<br>
     purogatair apy anavāptarūpais<br>
     taraṅgiṇītuṅgataraṅgakalpaiḥ /<br>
     kriyāphalaiḥ daivavaśād upetair<br>
     viḍambyate bhinnarucir hi lokaḥ // Mo_1,26.16 //<br>
"hi" niścaye | "viḍambyate" vañcyate | "kriyāphalānāṃ" ca "anavāptarūpa"tvaṃ kṣaṇanaśvaratvena jñeyam || MoT_1,26.16 ||<br>
<br>
<br>
     imāny amūnīti vibhāvitāni<br>
     kāryāṇy aparyantamanoramāṇi /<br>
     janasya jāyājanarañjanena<br>
     jaṭājarāntaṃ jarayanti cetaḥ // Mo_1,26.17 //<br>
"jāyājanarañjanene"ti hetau tṛtīyā | "jaṭānāṃ" yā "jarā" | tad"antam" || MoT_1,26.17 ||<br>
<br>
<br>
<br>
     parṇāni śīrṇāni yathā tarūṇāṃ<br>
     sametya janmāśu layam prayānti /<br>
     tathaiva lokāḥ svavivekahīnāḥ<br>
     sametya gacchanti kuto 'py ahobhiḥ // Mo_1,26.18 //<br>
"svavivekahīnāḥ" ātmavicārarahitāḥ || MoT_1,26.18 ||<br>
<br>
<br>
     itas tato dūrataraṃ vihṛtya<br>
     praviśya gehaṃ divasāvasāne /<br>
     vivekilokāśrayisādhukarma-<br>
     rikte 'hni yāte ka upaiti nidrām // Mo_1,26.19 //<br>
spaṣṭam || MoT_1,26.19 ||<br>
<br>
<br>
     vidrāvite śatrujane samaste<br>
     samāgatāyām abhitaś ca lakṣmyām /<br>
     sevyanta etāni sukhāni yāvat<br>
     tāvat samāyāti kuto 'pi mṛtyuḥ  // Mo_1,26.20 //<br>
spaṣṭam || MoT_1,26.20 ||<br>
<br>
<br>
<br>
     kuto 'pi saṃvardhitatuccharūpair<br>
     bhāvair amībhiḥ kṣaṇadṛṣṭanaṣṭaiḥ /<br>
     vilobhyamānā janatā jagatyāṃ<br>
     na vetty upāyātam aho na yātam // Mo_1,26.21 //<br>
"kuto 'pi" anirvācyāt kasmāccid vastunaḥ | "bhāvaiḥ" padārthaiḥ | 
"upāyātam" bhāvaviṣayajanma | "yātam" bhāvaviṣayasaraṇam || MoT_1,26.21 
||<br>
<br>
<br>
     yiyāsubhiḥ kālamukhaṃ kriyante<br>
     janaiḍakais te hatakarmabandhāḥ /<br>
     ye pīnatām eva balād upetya<br>
     śarīrabandhe nanu te bhavanti // Mo_1,26.22 //<br>
"janaiḍakaiḥ" janākhyaiḥ meṣaiḥ | "te" "hatakarmabandhāḥ" 
kutsitakarmaprapañcāḥ | "kriyante" | "te" ke | "ye" pratisvaṃ sthitāḥ" 
"ye "balād" haṭhena | "pīnatām" "eva" na tu kṣīnatām | "etya" āgatya | 
"te" tava | "śarīrabandhe" śarīrabandhārthaṃ | "nanu" "bhavanti" 
niścayena bhavantīty arthaḥ | karmavaśād eva hi puruṣaḥ dehabandham 
prāpnoti || MoT_1,26.22 ||<br>
<br>
<br>
<br>
     ajasram āgacchati satvareyam<br>
     anārataṃ gacchati satvaraiva /<br>
     kuto 'pi lolā janatā jagatyāṃ<br>
     taraṅgamālā kṣaṇabhaṅgureva // Mo_1,26.23 //<br>
"janatā" janasamūhaḥ || MoT_1,26.23 ||<br>
<br>
<br>
     prāṇāpahāraikaparā narāṇām<br>
     mano manohāritayā haranti /<br>
     raktacchadāḥ ṣaṭpadacañcalākṣyo<br>
     viṣadrumālolalatāḥ striyaś ca // Mo_1,26.24 //<br>
"haranti" svavaśīkurvanti mohayanti ca | "raktacchadāḥ" raktapattrāḥ 
raktādharāś ca | "lolalatāḥ" lolaśākhāḥ | lakṣaṇayā lolabhujāś ca || 
MoT_1,26.24 ||<br>
<br>
<br>
     ito 'nyataś copagatā mudhaiva<br>
     samānasaṅketanibandhabhāvā /<br>
     yātrāsamāsaṅgasamā narāṇāṃ<br>
     kalatramitravyavahāramāyā // Mo_1,26.25 //<br>
"saṅketaḥ" gantavyo deśaḥ | yathā "yātrāyām" mārge janā anyo'nyaṃ rātrau
 militvā prabhāte "samānaṃ" gantavyaṃ deśaṃ gacchanti | tathā saṃsāre 
'pi putrādibhiḥ militvā mṛtvā paralokākhyaṃ deśaṃ gacchanti | atas teṣu 
bhāvabandhanaṃ na yuktam iti bhāvaḥ || MoT_1,26.25 ||<br>
<br>
<br>
<br>
     pradīpaśāntiṣv iva bhuktabhūri-<br>
     daśāsv atisnehanibandhanīṣu /<br>
     saṃsāramāyāsu calācalāsu<br>
     na jñāyate tattvam atāttvikīṣu // Mo_1,26.26 //<br>
"atisnehaḥ" rāgādhikyaṃ tailādhikyaṃ ca | sa "nibandhanaṃ" kāraṇaṃ yāsāṃ
 | tāḥ | tādṛśīṣu "calācalāsu" aticañcalāsu | "atāttvikīṣu" asatyāsu || 
MoT_1,26.26 ||<br>
<br>
<br>
     saṃsārasaṃrambhakucakrikeyam<br>
     prāvṛṭpayobudbudabhaṅgurāpi /<br>
     asāvadhānasya janasya buddhau<br>
     cirasthirapratyayam ātanoti // Mo_1,26.27 //<br>
atyantam bhramyamāṇā "cakrikāpi" "asāvadhānasya" "janasya" "buddhau" 
"sthiratāpratyayam" ādadhāti | atyantavairāgyāviṣṭatvāt 
"ku"śabdaprayogaḥ || MoT_1,26.27 ||<br>
<br>
<br>
     śobhojjvalā dainyavaśād vinaṣṭā<br>
     guṇāḥ sthitāḥ samprati jarjaratve /<br>
     āśvāsanā dūrataram prayātā<br>
     janasya hemanta ivāmbujasya // Mo_1,26.28 //<br>
"jarjaratve "nāśaunmukhye | "janasyāśvāsanā" janakartṛkam "āśvāsanam" || MoT_1,26.28 ||<br>
<br>
<br>
<br>
     punaḥ punar daivavaśād upetya<br>
     svadehabhāreṇa kṛtāpakāraḥ /<br>
     vilūyate yatra taruḥ kuṭhārair<br>
     āśvāsane tatra hi kaḥ prasaṅgaḥ // Mo_1,26.29 //<br>
"yatra" "daivavaśāt" "punaḥ punaḥ upetya" upāgatya | "svadehabhāreṇa" 
śākhopaśākhabhāreṇa | "kṛtaḥ apakāro" yasya | saḥ "taruḥ kuṭhāraiḥ" 
janena "lūyate" | "hi" niścaye | "tatra" tasmin saṃsāre | "āśvāsane kaḥ 
prasaṅgaḥ" kā yuktatā bhavati | "upetye"ty asya "kṛte"ty anena 
sahaikakartṛtvam bṛhadbhayāya eva bhavatīti bhāvaḥ || MoT_1,26.29 ||<br>
<br>
<br>
<br>
     manoramasyāpy atidoṣavṛtter<br>
     antar vighātāya samutthitasya /<br>
     viṣadrumasyeva janasya saṅgād<br>
     āsādyate samprati mūrcchanaiva // Mo_1,26.30 //<br>
"ati"śayena "doṣe vṛttir" yasya | saḥ | tasya || MoT_1,26.30 ||<br>
<br>
<br>
<br>
     kās tā dṛśo yāsu na santi doṣāḥ<br>
     kās tā diśo yāsu na duḥkhadāhaḥ /<br>
     kās tāḥ prajā yāsu na bhaṅguratvaṃ<br>
     kās tāḥ kriyā yāsu na nāma māyā // Mo_1,26.31 //<br>
"māyā" kapaṭaḥ || MoT_1,26.31 ||<br>
<br>
<br>
<br>
     kalpābhidhānakṣaṇajīvino 'pi<br>
     kalpaughasaṅkhyākalane viriñcāḥ /<br>
     ataḥ kalāśālini kālajāle<br>
     laghutvadīrghatvadhiyo 'py asatyāḥ // Mo_1,26.32 //<br>
"kalpaughānāṃ" "kalane" gaṇane | kriyamāṇe iti śeṣaḥ | kriyamāṇe sati 
"viriñcā" "api" brahmāṇaḥ api | "kalpābhidhānakṣaṇajīvinaḥ" bhavanti | 
phalitam āh"āta" iti | "kalāḥ" kalpādirūpāḥ | tābhih "śālini" || 
MoT_1,26.32 ||<br>
<br>
<br>
<br>
     sarvatra pāṣāṇamayā mahīdhrā<br>
     mṛdā mahī dārubhir eva vṛkṣāḥ /<br>
     māṃsair janāḥ pauruṣabaddhabhāvā<br>
     nāpūrvam astīha vikārahīnam // Mo_1,26.33 //<br>
"pauruṣe" puruṣakāre | "baddhāḥ" "bhāvāḥ" yeṣāṃ | te || MoT_1,26.33 ||<br>
<br>
<br>
<br>
     ālokyate cetanayānuviddhaḥ<br>
     payonibaddho 'ṇucayo nabhaḥsthaḥ /<br>
     pṛthagvibhāgena padārthalakṣmyā<br>
     etaj jagan netarad asti kiñcit // Mo_1,26.34 //<br>
"cetanayā" "anuviddhaḥ" vyāptaḥ | "nabhaḥsthaḥ payonibaddhaḥ" 
jalāvaṣṭabdhaḥ | "aṇucayaḥ" paramāṇusamūhaḥ | "padārthalakṣmyāḥ 
pṛthagvibhāgena" padārthalakṣmīsambandhinā pṛthak vibhāgena | "ālokyate"
 | uktaviśeṣaṇāḥ paramāṇava eva nānārthabhāvena dṛśyante iti yāvat | 
"etaj jagad" asti | "itarat" anyat | "kiñcij jagan" "nāsti" | 
padārthanānābhāvasyaiva jagattvāt | ataś cātra kiṃ ramyatvaṃ kiṃ 
vāramyatvam iti bhāvaḥ || MoT_1,26.34 ||<br>
<br>
<br>
<br>
     camatkṛtiś ceha manasviloke<br>
     cetaścamatkārakarī narāṇām /<br>
     svapne 'pi sādho viṣayaṃ kadācit<br>
     keṣāñcid apy eti na citrarūpā // Mo_1,26.35 //<br>
"iha" saṃsāre | "manasviloke" iti nirdhāraṇe | teṣām api manasvinām 
madhye saṃsāre cittānandakarī "keṣām api" "camatkṛtir" nāstīti 
piṇḍārthaḥ || MoT_1,26.35 ||<br>
<br>
<br>
     adyāpayāte tv api kalpanāyā<br>
     ākāśavallīphalavanmahattve /<br>
     udeti nālobhalavāhatānām<br>
     udāravṛttāntamayī kathaiva // Mo_1,26.36 //<br>
"adyā"smin vairāgyasamaye | "kalpanāyāḥ" saṃsārakalpanāyāḥ | 
"udāravṛttāntamayī" "kathā" adhyātmaśāstrakathā | "alobhalavāhatānāṃ" 
lobharahitānām asmākam ity arthaḥ | etadanubhave tu kā kathety 
"eva"śabdābhiprāyaḥ || MoT_1,26.36 ||<br>
<br>
<br>
<br>
     ādātum icchan padam uttamānāṃ<br>
     svacetasaivopahato 'dya lokaḥ /<br>
     pataty aśaṅkam paśur adrikūṭād<br>
     ānīlavallīdalavāñchayeva // Mo_1,26.37 //<br>
spaṣṭam || MoT_1,26.37 ||<br>
<br>
<br>
     avāntaranyastanirarthakāṃsa-<br>
     cchāyālatāpattraphalaprasūnāḥ  /<br>
     śarīra eva kṣatasampadaś ca<br>
     śvabhradrumā adyatanā narāś ca // Mo_1,26.38 //<br>
"śvabhradrumāḥ" kathambhūtāḥ | "avāntare" na tu viśrāntisthāne | 
"nyastāni" sthāpitāni | "nirarthakāni" anyeṣām upayogitvābhāvena 
arthaśūnyāni | "aṃsacchāyālatāpattraphalaprasūnāni" yaiḥ | te | 
"adyatanāḥ" "narāḥ" kathambhūtāḥ | "śarīre eva "svaśarīrārtham eva | na 
tu paropakārārthaṃ | "kṣatasampadaḥ" | "aṃsa"śabdo 'tra lakṣaṇayā 
drumaskandavācakaḥ | anyat svayam abhyūham || MoT_1,26.38 ||<br>
<br>
<br>
<br>
     kvacij janā mārdavasundareṣu<br>
     kvacit karāleṣu ca sañcaranti /<br>
     daśāntarāleṣu nirantareṣu<br>
     vanāntaṣaṇḍeṣv iva kṛṣṇaśārāḥ // Mo_1,26.39 //<br>
"daśāntarāleṣu" daśāmadhyeṣu || MoT_1,26.39 ||<br>
<br>
<br>
<br>
     dhātur navāni divasam prati bhīṣaṇāni<br>
     ramyāṇi cāvalulitākhilamānavāni /<br>
     kāryāṇi kaṣṭaphalapākahatodayāni<br>
     vismāpayanti na śaṭhasya manāṃsi keṣām // Mo_1,26.40 //<br>
"dhātuḥ" daivasya | "divasam" "prati" pratidivasaṃ | "avalulitāḥ" 
cāñcalyaṃ nītāḥ | "akhilāḥ" "mānavāḥ" yaiḥ | tāni | "śaṭhasye"ti 
dhātāram prati kopātiśayaṃ sūcayati || MoT_1,26.40 ||<br>
<br>
<br>
<br>
sargāntaślokenaitat samāpayati<br>
     janaḥ kāmāsakto vividhakukalāvedanaparaḥ<br>
     samaḥ svapne 'py asmiñ jagati sulabho nādya sujanaḥ /<br>
     kriyā duḥkhāsaṅgād vidhuravidhurā nūnam akhilā<br>
     na jāne netavyā katham iva daśā jīvitamayī // Mo_1,26.41 //<br>
"kāmāsaktaḥ" svapnayojanamātraparaḥ | "āvedanam" prakaṭīkaraṇam | iti śivam || MoT_1,26.41 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ṣaḍviṃśaḥ sargaḥ || 1,26 ||<br>
<br>
<br>
************************************************************************<br>
<br>
<br>
<br>
 evaṃ jagato nityatām uktvātha tadviparyāsaṃ kathayati<br>
     yac cedaṃ dṛśyate kiñcij jagat sthāvarajaṅgamam /<br>
     tat sarvam asthiram brahman svapnasaṅgamasannibham // Mo_1,27.1 //<br>
spaṣṭam || MoT_1,27.1 ||<br>
<br>
<br>
<br>
asthiratvam eva vistarataḥ kathayati<br>
     śuṣkasāgarasaṅkāśo nikhāto yo 'dya dṛśyate /<br>
     sa prātar abhrasaṃvīto nagaḥ sampadyate mune // Mo_1,27.2 //<br>
"nikhātaḥ" gartaḥ || MoT_1,27.2 ||<br>
<br>
<br>
     yo vanavyūhavistīrṇo vilīḍhagagano 'calaḥ /<br>
     dinair eva sa yāty urvīsamatāṃ kūpatāṃ ca vā // Mo_1,27.3 //<br>
"vilīḍhagaganaḥ" vyāptākāśaḥ || MoT_1,27.3 ||<br>
<br>
<br>
<br>
     yad aṅgam adya saṃvītaṃ kauśeyasragvilepanaiḥ /<br>
     digambaraṃ tad eva śvo dūre viśaritāvaṭe // Mo_1,27.4 //<br>
"śvo" dine | "viśaritā" viśīrṇo bhavitā || MoT_1,27.4 ||<br>
<br>
<br>
     yatrādya nagaraṃ dṛṣṭaṃ vicitrācāracañcalam /<br>
     tatraivodeti divasaiḥ saṃśūnyāraṇyadhanvatā // Mo_1,27.5 //<br>
"dhanvā" maruḥ || MoT_1,27.5 ||<br>
<br>
<br>
     yaḥ pumān adya tejasvī maṇḍalāny adhitiṣṭhati /<br>
     sa bhasmakūṭatāṃ rājan divasair adhigacchati // Mo_1,27.6 //<br>
"maṇḍalāni" deśān | "bhasmakūṭatām" bhasmacayabhāvam || MoT_1,27.6 ||<br>
<br>
<br>
     araṇyānī mahābhīmā yā nabhomaṇḍalopamā /<br>
     patākācchāditākāśā saiva sampadyate purī // Mo_1,27.7 //<br>
spaṣṭam|| MoT_1,27.7 ||<br>
<br>
<br>
     yā latāvalitā bhīmā bhāty adya vipināvalī /<br>
     divasair eva sā yāti mune marumahīpadam // Mo_1,27.8 //<br>
"marumahīpadam" marumahībhāvam || MoT_1,27.8 ||<br>
<br>
<br>
     salilaṃ sthalatāṃ yāti sthalī bhavati vāribhūḥ /<br>
     viparyasyati sarvaṃ hi sakāṣṭhāmbutṛṇaṃ jagat // Mo_1,27.9 //<br>
"viparyasyati" viparyāsaṃ yāti || MoT_1,27.9 ||<br>
<br>
<br>
     anityaṃ yauvanam bālyaṃ śarīraṃ dravyasañcayāḥ /<br>
     bhāvād bhāvāntaraṃ yānti taraṅgavad anāratam // Mo_1,27.10 //<br>
"bhāvāt" ekasmāt svarūpāt | "bhāvāntaram" anyat svarūpam || MoT_1,27.10 ||<br>
<br>
<br>
<br>
     vātāttadīpakaśikhālolaṃ jagati jīvitam /<br>
     taḍitsphuraṇasaṅkāśā padārthaśrīr jagattraye // Mo_1,27.11 //<br>
"vātāttā" vātagṛhītā || MoT_1,27.11 ||<br>
<br>
<br>
     viparyāsam iyaṃ yāti bhūribhūtaparamparā /<br>
     bījarāśir ivājasram prathamānaḥ punaḥ punaḥ // Mo_1,27.12 //<br>
"prathamānaḥ" upyamānaḥ || MoT_1,27.12 ||<br>
<br>
<br>
     manaḥpavanaparyastabhūribhūtarajaḥpaṭā  /<br>
     pātotpātaparāvartavarābhinayabhūṣitā // Mo_1,27.13 //<br>
     ālakṣyate sthitir iyaṃ jāgatī janitabhramā /<br>
     nṛttāveśavivṛtteva saṃsārārabhaṭīnaṭī // Mo_1,27.14 //<br>
"manaḥpavanena paryastāḥ" īritāḥ | ye "bhūribhūtās" | te eva 
"rajaḥpaṭaḥ" rajovṛtaḥ paṭaḥ | yasyāḥ | sā | "parāvartaḥ" 
punarāvṛttirūpo bhramaḥ | "jāgatī sthitiḥ" jagadrūpā sthitiḥ | "nṛtte" 
ya "āveśaḥ" | tatra "vivṛttā" pravṛttā | "saṃsāre" saṃsārākhye raṅge | 
yā "ārabhaṭī" | tasyāḥ "naṭī" | "ārabhaṭī" raudrarasavṛttiviśeṣaḥ || 
MoT_1,27.13-14 ||<br>
<br>
<br>
<br>
     gandharvanagarākāraviparyāsavidhāyinī /<br>
     apāṅgabhaṅgurodāravyavahāramanoramā // Mo_1,27.15 //<br>
     taḍittaralam ālokam ātanvānā punaḥ punaḥ /<br>
     saṃsārarañjanā brahman nṛttamatteva rājate // Mo_1,27.16 //<br>
"saṃsārasya" "rañjanā" rāgaḥ | "nṛttamatteva rājate" | kathambhūtā | 
"gandharvanagarākāraḥ" yaḥ "viparyāsaḥ" | taṃ "vidadhātī"ti tādṛśī | 
tath"āpāṅga"vat "bhaṅguraḥ" | "apāṅgeṣu" ca "bhaṅguraḥ" | yaḥ 
"udāravyavahāraḥ" | tena "manoramā" | tathā "taḍittaralam" aticañcalam |
 "ālokaṃ" svaviṣayaṃ jñānaṃ svaśarīraprakāśanaṃ ca | "punaḥ" "punaḥ 
ātanvānā" || MoT_1,27.15-16 ||<br>
<br>
<br>
     divasās te mahāntas te saṃpadas tāḥ kriyāś ca tāḥ /<br>
     sarvaṃ smṛtipadaṃ yātaṃ yāmo vayam api kṣaṇāt // Mo_1,27.17 //<br>
"te divasā" iti sambandhaḥ | "tac"chabdena pūrvānubhūtānāṃ divasānāṃ smaraṇam || MoT_1,27.17 ||<br>
<br>
<br>
     pratyahaṃ kṣayam āyāti pratyahaṃ jāyate punaḥ /<br>
     adyāpi hatarūpāyā nānto 'syā dagdhasaṃsṛteḥ // Mo_1,27.18 //<br>
spaṣṭam || MoT_1,27.18 ||<br>
<br>
<br>
     tiryaktvam puruṣā yānti tiryañco naratām api /<br>
     devāś cādevatāṃ caite kim eveha vibho sthiram // Mo_1,27.19 //<br>
"tiryag"ādīnām "puruṣatvā"digamanaṃ svabhāvadvāreṇa jñeyam atha vā janmadvāreṇa || MoT_1,27.19 ||<br>
<br>
<br>
<br>
     racayan raśmijālena rātryahāni punaḥ punaḥ /<br>
     ativāhya raviḥ kāyaṃ vināśāvadhim īkṣate // Mo_1,27.20 //<br>
"ativāhya" pravartayitvā || MoT_1,27.20 ||<br>
<br>
<br>
<br>
     brahmā viṣṇuś ca rudraś ca sarvā vā bhūtajātayaḥ /<br>
     nāśam evānudhāvanti salilānīva vāḍavam // Mo_1,27.21 //<br>
spaṣṭam || MoT_1,27.21 ||<br>
<br>
<br>
     dyauḥ kṣamā vāyur ākāśam parvatāḥ sarito diśaḥ /<br>
     vināśavāḍavasyaitat sarvaṃ saṃśuṣkam indhanam // Mo_1,27.22 //<br>
sudāhyatvasūcakaṃ "saṃśuṣkam" iti || MoT_1,27.22 ||<br>
<br>
<br>
<br>
     dhanāni bandhavo bhṛtyā mitrāṇi vibhavāś ca ye /<br>
     vināśabhayabhītasya sarvaṃ nīrasatāṃ gatam // Mo_1,27.23 //<br>
mameti śeṣaḥ || MoT_1,27.23 ||<br>
<br>
<br>
     svadante tāvad evaite bhāvā jagati dhīmataḥ /<br>
     yāvat smṛtipathaṃ yāti na vināśakurākṣasaḥ // Mo_1,27.24 //<br>
spaṣṭam || MoT_1,27.24 ||<br>
<br>
<br>
     kṣaṇam aiśvaryam āyāti kṣaṇam eti daridratā /<br>
     kṣaṇaṃ vigatarogatvaṃ kṣaṇam āgatarogatā // Mo_1,27.25 //<br>
spaṣṭam || MoT_1,27.25 ||<br>
<br>
<br>
     pratikṣaṇaṃ viparyāsadāyinā mahatāmunā /<br>
     jagadbhrameṇa ke nāma dhīmanto 'pi na mohitāḥ // Mo_1,27.26 //<br>
spaṣṭam || MoT_1,27.26 ||<br>
<br>
<br>
     tamaḥpaṅkasamālabdhaṃ kṣaṇam ākāśamaṇḍalam /<br>
     kṣaṇaṃ kanakaniḥṣyandakomalālokasundaram  // Mo_1,27.27 //<br>
     kṣaṇaṃ jaladanīlābjamālāvalitakoṭaram /<br>
     kṣaṇam uḍḍāmararavaṃ kṣaṇam mūkam avasthitam // Mo_1,27.28 //<br>
     kṣaṇaṃ tārāvilasitaṃ kṣaṇam arkeṇa bhūṣitam /<br>
     kṣaṇam indukṛtāhlādaṃ kṣaṇaṃ sarvabahiṣkṛtam // Mo_1,27.29 //<br>
     āgamāpāyaparayā sthityā saṃsthitanāśayā /<br>
     na bibhetīha saṃsāre dhīro 'pi ka ivānayā // Mo_1,27.30 //<br>
"sthityā" jagatsthityā | adhīrasya tu kā katheti bhāvaḥ || MoT_1,27.27-30 ||<br>
<br>
<br>
<br>
     āpadaḥ kṣaṇam āyānti kṣaṇam āyānti sampadaḥ /<br>
     kṣaṇaṃ janmātha maraṇam mune kim iva na kṣaṇam // Mo_1,27.31 //<br>
sarvaṃ kṣaṇe eveti bhāvaḥ || MoT_1,27.31 ||<br>
<br>
<br>
     prāg āsīd anya eveha tātas tv anyetaro dinaiḥ /<br>
     apy ekarūpam bhagavan kiñcid asti na susthitam  // Mo_1,27.32 //<br>
"tātaḥ" daśarathaḥ | anyasmāt itaraḥ "anyetaraḥ" || MoT_1,27.32 ||<br>
<br>
<br>
<br>
     ghaṭasya paṭatā dṛṣṭā paṭasyāpi ghaṭasthitiḥ /<br>
     na tad asti na yad dṛṣṭaṃ viparyasyati saṃsṛtau  // Mo_1,27.33 //<br>
"dṛṣṭe"ti kālāntare mṛttvādidvāreṇa "viparyasyati" viparyāsaṃ gacchati || MoT_1,27.33 ||<br>
<br>
<br>
<br>
     aśūreṇa hataḥ śūra ekenāpi śataṃ hatam /<br>
     prākṛtāḥ prabhutāṃ yātāḥ sarvam āvartate jagat // Mo_1,27.34 //<br>
"āvartate" parivṛttim bhajate || MoT_1,27.34 ||<br>
<br>
<br>
     janateyaṃ viparyāsam ajasram anugacchati /<br>
     jaḍaspandaparāmarśāt taraṅgānām ivāvalī // Mo_1,27.35 //<br>
"janatā" janasamūhaḥ | "jaḍaḥ" yaḥ "spandaḥ" | tena "parāmarśāt" sparśāt
 | jāḍyād iti yāvat | "jalaspande" yaḥ "parāmarśaḥ" | tasmād iti ca || 
MoT_1,27.35 ||<br>
<br>
<br>
     bālyam adya dinair eva yauvanaśrīs tato jarā /<br>
     dehe 'pi naikarūpatvaṃ kāsthā bāhyeṣu vastuṣu // Mo_1,27.36 //<br>
spaṣṭam || MoT_1,27.36 ||<br>
<br>
<br>
     kṣaṇam ānanditām eti kṣaṇam eti viṣāditām /<br>
     kṣaṇam saumyatvam āyāti sarvasmin naṭavan manaḥ // Mo_1,27.37 //<br>
"sarvasmin" sarveṣu prāṇiṣu || MoT_1,27.37 ||<br>
<br>
<br>
     itaś cānyad itaś cānyad itaś cānyad ayaṃ vidhiḥ /<br>
     racayan vastu nāyāti khedaṃ līlāsv ivārbhakaḥ // Mo_1,27.38 //<br>
spaṣṭam || MoT_1,27.38 ||<br>
<br>
<br>
     cinoty unmādayaty atti nihanty āhanti cātmasāt /<br>
     jagajjātam idaṃ dhātā pātotpātaśatair iha // Mo_1,27.39 //<br>
"cinoti" vardhayati | "unmādayati" unmādayuktaṃ karoti | "atti" 
bhakṣayati | "nihanti" nāśayati | "ātmasāt" svādhīnaṃ karoti | "āhanti" 
samantān nāśayati || MoT_1,27.39 ||<br>
<br>
<br>
     kṣaṇenānyad dinenānyat prātar anyad itas tataḥ /<br>
     racayan vañcanādakṣo vidhir dṛṣṭo na kenacit // Mo_1,27.40 //<br>
"na dṛṣṭaḥ" indriyāviṣayatvāt || MoT_1,27.40 ||<br>
<br>
<br>
     yad adya tat tu na prātar yat prātas tat tu nādya ca /<br>
     yad anyadā tu tan nādya sarvam āvartatetarām // Mo_1,27.41 //<br>
spaṣṭam || MoT_1,27.41 ||<br>
<br>
<br>
     santatānīha duḥkhāni sukhāni viralāni ca /<br>
     satataṃ rātryahānīva vivartante naram prati // Mo_1,27.42 //<br>
"santatāni" avicchinnāni | "naram" "prati" pratipuruṣam || MoT_1,27.42 ||<br>
<br>
<br>
     āvirbhāvatirobhāvabhāgino bhavabhāvinaḥ /<br>
     janasya sthiratāṃ yānti nāpado na ca sampadaḥ // Mo_1,27.43 //<br>
"āvirbhāvatirobhāvau" bhajatīti tādṛśasya | "bhave" saṃsāre | "bhāvaḥ" prādurbhāvaḥ asyāstīti tādṛśasya || MoT_1,27.43 ||<br>
<br>
<br>
<br>
     padāt padam ayam pāpaḥ sarvam āpadi pātayan /<br>
     helāvivalitāśeṣaḥ khalaḥ kālalavaḥ sthitaḥ // Mo_1,27.44 //<br>
gacchann iti śeṣaḥ | "helayā" na tu yatnena | "vivalitaṃ" rūpāntaraṃ nītam | "aśeṣam" | yena | saḥ || MoT_1,27.44 ||<br>
<br>
<br>
<br>
sargāntaślokenaitat samāpayati<br>
     samaviṣamadaśāvipākabhinnās<br>
     tribhuvanabhūtaparamparāphalaughāḥ /<br>
     samayapavanapātitāḥ patanti<br>
     pratidinam ātatasaṃsṛtidrumebhyaḥ // Mo_1,27.45 //<br>
"samaviṣamadaśānāṃ" yaḥ "vipākaḥ" pariṇāmaḥ | tena "bhinnāḥ" | tadyuktā iti yāvad | iti śivam || MoT_1,27.45 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe saptaviṃśaḥ sargaḥ || 1,27 ||<br>
<br>
<br>
************************************************************************<br>
<br>
<br>
<br>
 evaṃ jagadviparyāsam uktvā tatkṛtāṃ viraktatām pratipādayati<br>
     iti medhopadāvāgnidagdhe mahati cetasi /<br>
     prasphuranti na bhogāśā mṛgatṛṣṇāḥ sarassv iva // Mo_1,28.1 //<br>
"iti medhā" eva "upadāvāgni" davāgnisamīpaṃ | tena "dagdhe" || MoT_1,28.1 ||<br>
<br>
<br>
<br>
     pratyahaṃ cātikaṭutām eti saṃsārasaṃsthitiḥ /<br>
     kālapākavaśollāsirasā nimbalatā yathā // Mo_1,28.2 //<br>
"kālena" yaḥ "pākaḥ" | tasya "vaśena" "ullāsī rasaḥ" | yasyāḥ | sā || MoT_1,28.2 ||<br>
<br>
<br>
<br>
     vṛddhim āyāti daurjanyaṃ saujanyaṃ yāti tānavam /<br>
     karañjakarkaśe rājan pratyahaṃ janacetasi // Mo_1,28.3 //<br>
"rājann" iti daśaratham prati kathanaṃ | "karañja"vat kaṇṭakavat | 
"karkaśe" | ato janasaṅgān mama viratiḥ jāteti bhāvaḥ | evam uttaratrāpi
 bhāvayojanā kāryā || MoT_1,28.3 ||<br>
<br>
<br>
<br>
     bhajyate bhuvi maryādā jhagity eva diśam prati /<br>
     śuṣkeva māṣaśimikā ṭāṅkārakaṭhināravam // Mo_1,28.4 //<br>
spaṣṭam || MoT_1,28.4 ||<br>
<br>
<br>
     rājyebhyo bhogapūgebhyaś cintāvanto mahīśvarāḥ  /<br>
     nirastacintākalikā varam ekāntaśīlatā // Mo_1,28.5 //<br>
"rājyebhyaḥ" rājyārthaṃ | phalitam āha "niraste"ti | ata ity adhyāhāryam || MoT_1,28.5 ||<br>
<br>
<br>
<br>
     nānandāya mamodyānaṃ na sukhāya mama śriyaḥ /<br>
     na harṣāya mamārthāśā śāmyāmi manasā saha // Mo_1,28.6 //<br>
"śāmyāmi" nakiñcidbhāvanārūpāṃ śāntiṃ gacchāmi || MoT_1,28.6 ||<br>
<br>
<br>
<br>
     anityaś cāsukho lokas tṛṣṇā tāta durutsahā /<br>
     cāpalopahataṃ cetaḥ kathaṃ yāsyāmi nirvṛtim // Mo_1,28.7 //<br>
spaṣṭam || MoT_1,28.7 ||<br>
<br>
<br>
     nābhinandāmi maraṇaṃ nābhinandāmi jīvitam /<br>
     yathā tiṣṭhāmi tiṣṭhāmi tathaiva vigatajvaram // Mo_1,28.8 //<br>
anena ca jīvanmuktapadaprāptiḥ sūcitā | yathāsthitatvaṃ hi jīvanmuktiṃ vinā na sambhavati || MoT_1,28.8 ||<br>
<br>
<br>
     kim me rājyena kim bhogaiḥ kim arthena kim īhitaiḥ /<br>
     ahaṅkāravaśād etat sa eva galito mama // Mo_1,28.9 //<br>
ahaṅkārābhāve hi nakiñcidrūpaḥ puruṣaḥ kiṃ rājyādibhiḥ karoti || MoT_1,28.9 ||<br>
<br>
<br>
     janmāvalivaratrāyām indriyagranthayo dṛḍhāḥ /<br>
     ye lagnās tadvimokṣārthaṃ ye yatante ta uttamāḥ // Mo_1,28.10 //<br>
"tadvimokṣārtham" indriyagranthīnāṃ vimokṣārtham || MoT_1,28.10 ||<br>
<br>
<br>
     dalitam māninīlokair mano makaraketunā  /<br>
     komalaṃ khuraniṣpeṣaiḥ kamalaṃ kariṇā yathā // Mo_1,28.11 //<br>
"māninīlokair" iti karaṇe tṛtīyā | "makaraketune"ti kartari || MoT_1,28.11 ||<br>
<br>
<br>
<br>
     adya cet svasthayā buddhyā munīndra na cikitsyate /<br>
     bhūyaś cittacikitsāyāṃ kaḥ kilāvasaraḥ kutaḥ // Mo_1,28.12 //<br>
"adya" sakalasāmagryānvite samaye |" svasthayā" sāmagrīcintāhīnayā || MoT_1,28.12 ||<br>
<br>
<br>
<br>
nanu viṣayasevanaṃ tyaktvā kimarthaṃ cikitsāparo bhavatīty | atrāha<br>
     viṣaṃ viṣayavaiṣamyaṃ na viṣaṃ viṣam ucyate /<br>
     janmāntaraghnā viṣayā ekadehaharaṃ viṣam // Mo_1,28.13 //<br>
"viṣaya"kṛtaṃ "vaiṣamyam" "viṣayavaiṣamyam" | janmāntare ghnanti "janmāntaraghnāḥ" vāsanārūpeṇa sthitatvāt || MoT_1,28.13 ||<br>
<br>
<br>
te eva tvāṃ kathaṃ tyajantīty | atrāha<br>
     na sukhāni na duḥkhāni na mitrāṇi na bandhavaḥ /<br>
     na jīvitaṃ na maraṇam bandhāya jñasya cetasaḥ // Mo_1,28.14 //<br>
"bandhāya" rāgadveṣarūpabandhārtham | "jñasya" vivekayuktasya || MoT_1,28.14 ||<br>
<br>
<br>
<br>
nanu tava jñatvam kuto 'stīty apekṣāyāṃ jñatvakaraṇam eva prārthayate<br>
     tad bhavāmi yathā brahman pūrvāparavidāṃ vara /<br>
     vītaśokabhayāyāso jñas tathopadiśāśu me // Mo_1,28.15 //<br>
spaṣṭam || MoT_1,28.15 ||<br>
<br>
<br>
<br>
     vāsanājālavalitā duḥkhakaṇṭakasaṅkaṭā  /<br>
     nipātotpātabahalā bhīmarūpājñatāṭavī // Mo_1,28.16 //<br>
spaṣṭam || MoT_1,28.16 ||<br>
<br>
<br>
<br>
     krakacograviniṣpeṣaṃ soḍhuṃ śakto 'smy aham mune /<br>
     saṃsāravyavahārotthaṃ nāśāviṣamavaiśasam // Mo_1,28.17 //<br>
"āśayā" kṛtaṃ "viṣamaṃ" kaṭhinaṃ |" vaiśasaṃ" hiṃsanam | "āśāviṣamavaiśasam" || MoT_1,28.17 ||<br>
<br>
<br>
     idaṃ nāstīdam astīti vyavahārijanabhramaḥ /<br>
     dhunotīdaṃ calaṃ ceto rajorāśim ivānilaḥ // Mo_1,28.18 //<br>
"dhunoti" kampayati || MoT_1,28.18 ||<br>
<br>
<br>
     tṛṣṇātantulavaprotajīvasañcayamauktikam /<br>
     cidacchāṅgatayā nityam prakaṭaṃ cittanāyakam  // Mo_1,28.19 //<br>
     saṃsārahāram aratiḥ kālavyālavibhūṣaṇam /<br>
     troṭayāmy aham akrūrāṃ vāgurām iva kesarī // Mo_1,28.20 //<br>
"cid" eva "accham" "aṅgaṃ" svarūpaṃ | yasya | saḥ | tasya bhāvaḥ tat"tā"
 | tayā | cinmayatvenety arthaḥ | "prakaṭaṃ" vedyatāṃ gataṃ | anyathā hy
 acinmayatvād vedyaṃ kathaṃ syāt | cidaviruddhasya cidviṣayībhūtasyaiva 
vedyatvayogāt | hāro 'pi "prakaṭo" viśado bhavati | "cittam" eva 
"nāyakaḥ" utpādakaḥ madhyamaṇiś ca yasya | taṃ | "akrūrāṃ" komalām || 
MoT_1,28.19-20 ||<br>
<br>
<br>
<br>
     nīhāraṃ hṛdayāṭavyām manastimiram āśu me /<br>
     kenacij jñānadīpena bhinddhi tattvavidāṃ vara // Mo_1,28.21 //<br>
"hṛdayaṃ" hṛtkamalam eva "aṭavī" araṇyaṃ | tatra "nīhāraṃ" | "kenacit" mayā vaktum aśakyenety arthaḥ || MoT_1,28.21 ||<br>
<br>
<br>
     vidyanta eveha na te mahātman<br>
     durādhayo na kṣayam āpnuvanti /<br>
     ye saṅgamenottamamānasānāṃ<br>
     niśātamāṃsīva niśākareṇa // Mo_1,28.22 //<br>
he "mahātman" | "iha" loke | "te" "durādhayo na" "vidyante" "ye 
uttamānāṃ saṅgamena kṣayaṃ nāpnuvanti" uttamamānasasaṅgamena durādhayo 
naśyantīti bhavaḥ || MoT_1,28.22 ||<br>
<br>
<br>
sargāntaślokenaitat samāpayati<br>
     āyur vāyuvighaṭṭitābjapaṭalīlambāmbuvad bhaṅguram<br>
     bhogā meghavitānamadhyavilasatsaudāminīcañcalāḥ  /<br>
     lolo yauvanalālanājalarayaś cety ākalayya drutam<br>
     mudraivādridṛḍhārpitā nanu mayā citte ciraṃ śāntaye // Mo_1,28.23 //<br>
"vitānaṃ" samūhaḥ | "lālanā "vilāsaḥ | "mudrā "maunaṃ | viṣayāvedanam 
iti yāvat | kathambhūtā | "adri"vat parvatavat | "dṛḍhā" | iti śivam || 
MoT_1,28.23 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe aṣṭāviṃśaḥ sargaḥ || 1,28 ||<br>
<br>
<br>
<br>
************************************************************************<br>
<br>
<br>
<br>
 evaṃ viraktatām pratipādya vairāgyakṛtāvasthākathanam prastauti<br>
     evam abhyutthitānarthasārthasaṅkaṭakoṭaram /<br>
     jagad ālokya nirmagnam manomananakardame // Mo_1,29.1 //<br>
     mano me bhramatīvedaṃ sambhramaś copajāyate /<br>
     gātrāṇi parikampante pattrāṇīva jarattaroḥ // Mo_1,29.2 //<br>
"abhyutthitaḥ" abhyudayaṃ gataḥ | yaḥ "anarthasārtha" anarthasamūhaḥ | 
tena "saṅkaṭaṃ" sambādhaṃ | "koṭaram" madhyaṃ yasya | tat | "manasaḥ" 
yat "mananam" saṅkalpāparaparyāyo mananākhyo dharmaḥ | sa eva "kardamaḥ"
 | tasmin | "sambhramaḥ" āvegaḥ | "gātrāṇi" aṅgāni || MoT_1,29.1-2 ||<br>
<br>
<br>
<br>
     anāptottamasantoṣacaryotsaṅgākulā matiḥ /<br>
     śūnyāspadā bibhetīha bālevālpabaleśvarā // Mo_1,29.3 //<br>
"anāptaḥ" | "uttamasantoṣasya" "caryāyāḥ" kriyāyāḥ | "utsaṅgaḥ" aṅkaḥ | 
yayā | sā | tādṛśī cāsau | ata ev"ākulā" ca | bālāpi 
anāptapriyasakhyutsaṅgā ākulā bhavati | "alpabalaḥ īśvaraḥ" patir | 
yasyāḥ | sā | tādṛśī | "alpabaleśvarā" "śūnyāspadā" ca "bālā" hi sphuṭam
 eva "bibheti" || MoT_1,29.3 ||<br>
<br>
<br>
<br>
     vikalpebhyo luṭhanty etāś cāntaḥkaraṇavṛttayaḥ /<br>
     śvabhrebhya iva sāraṅgyas tucchālambaviḍambitāḥ  // Mo_1,29.4 //<br>
"vikalpebhyaḥ luṭhanti" anyasmād vikalpād anyaṃ vikalpaṃ yāntīty arthaḥ |
 atha vā mohaṃ gacchantīti | "antaḥkaraṇavṛttayaḥ" kathambhūtāḥ | 
"tucchāḥ" āpātamātramadhuratvena niḥsārāḥ | ye "ālaṃbāḥ" viṣayās | tair 
"viḍambitāḥ" vañcitāḥ | svonmukhāḥ kṛtā iti yāvat || MoT_1,29.4 ||<br>
<br>
<br>
     avivekāspadabhraṣṭāḥ kaṣṭe rūḍhā na satpade /<br>
     andhakūpam ivāpannā varākāś cakṣurādayaḥ // Mo_1,29.5 //<br>
"kaṣṭe" viṣayākhye kaṭhine pade ity arthaḥ || MoT_1,29.5 ||<br>
<br>
<br>
<br>
     nāvasthitim upāyāti na ca yāti yathepsitam /<br>
     cintā jīveśvarāyattā kāntevāpriyasadmani // Mo_1,29.6 //<br>
"avasthitiṃ" sthairyam | "yathepsitaṃ" svepsitam artham | "jīva" eva 
"īśvaraḥ" patiḥ | tasy"āyattā" vaśyā | na tu svādhīnā || MoT_1,29.6 ||<br>
<br>
<br>
<br>
     jarjarīkṛtya vastūni tyajantī bibhratī tathā /<br>
     mārgaśīrṣāntavallīva dhṛtir vidhuratāṃ gatā // Mo_1,29.7 //<br>
"jarjarīkṛtya" nirvidya | "bibhratī" | navānīti śeṣaḥ | "dhṛtiḥ" lakṣaṇayā dhairyayuktā buddhiḥ || MoT_1,29.7 ||<br>
<br>
<br>
<br>
     apahastitasarvārtham anavasthitir āsthitā /<br>
     gṛhītvotsṛjya cātmānam avasthitir avasthitā // Mo_1,29.8 //<br>
"apahastitāḥ" hastād atītāḥ | "sarve arthāḥ" yatra | tat | niṣprayojanam
 ity arthaḥ | "anavasthitiḥ" aratiḥ | "āsthitā" dṛḍhībhūtā | 
"avasthitiḥ" ratiḥ | "ātmānaṃ gṛhītvā" "utsṛjya" "cāvasthitā" 
śithilāsthitety arthaḥ || MoT_1,29.8 ||<br>
<br>
<br>
<br>
     calitācalitenāntar avaṣṭambhena me matiḥ /<br>
     daridrācchinavṛkṣasya mūleneva viḍambyate // Mo_1,29.9 //<br>
"daridrair" "ācchinno" mūladeśaṃ tāvac chinnaś cāsau "vṛkṣas" | tasya | 
"mūlena" kartrā | "calitācalitena" kṣaṇam acalitena | avaṣṭambhena 
dhairyeṇa | upalakṣitā "me matiḥ" karmabhūtā | "viḍambyate" 'nukriyate |
 mama matiḥ chinnavṛkṣamūlavad aṅkurajananāsamarthāstīti bhāvaḥ || 
MoT_1,29.9 ||<br>
<br>
<br>
<br>
     cetaś cañcalam ābhogi bhuvanāntarvihāri ca /<br>
     sambhramaṃ na jahātīdaṃ svavimānam ivāmaraḥ // Mo_1,29.10 //<br>
"ābhogi" vikalpākhyābhogayuktam || MoT_1,29.10 ||<br>
<br>
<br>
     ato 'tuccham anāyāsam anupādhi gatabhramam /<br>
     kiṃ tat sthitipadaṃ sādhu yatra śaṅkā na vidyate // Mo_1,29.11 //<br>
sthiteḥ yogyam padaṃ "sthitipadaṃ" | "śaṅkā" nāśaśaṅkā || MoT_1,29.11 ||<br>
<br>
<br>
     sarvārambhasamārambhāḥ sujanā janakādayaḥ /<br>
     vyavahāraparā eva katham uttamatāṃ gatāḥ // Mo_1,29.12 //<br>
"sarvārambheṣu" "samārambhaḥ" yeṣāṃ | te | sarvakāriṇa iti yāvat | "sujanāḥ" sajjanāḥ || MoT_1,29.12 ||<br>
<br>
<br>
<br>
     lagnenāpi kilāṅgeṣu bahunā bahumānada /<br>
     kathaṃ saṃsārapaṅkena pumān iha na lipyate // Mo_1,29.13 //<br>
"na lipyate" svāveśenotpāditaiḥ sukhaduḥkhaiḥ pāpapuṇyaiḥ vā na gṛhyate || MoT_1,29.13 ||<br>
<br>
<br>
<br>
     kāṃ dṛṣṭiṃ samupāśritya bhavanto vītakalmaṣāḥ /<br>
     mahānto vicarantīha jīvanmuktā mahāśayāḥ // Mo_1,29.14 //<br>
tāṃ mamāpi kathayeti bhāvaḥ || MoT_1,29.14 ||<br>
<br>
<br>
<br>
     lobhayanto bhayāyaiva viṣayābhogabhoginaḥ /<br>
     bhaṅgurākāravibhavāḥ katham āyānti bhavyatām // Mo_1,29.15 //<br>
"bhayāyaiva" na tu sukhāya | "viṣayāḥ" "bhogāḥ" | bhogayuktāḥ bhoginaḥ 
"bhogabhoginaḥ" | puṣṭaśarīrayuktasarpasvarūpā ity arthaḥ | 
"bhaṅgurākāraḥ" naśvarasvabhāvaḥ | "vibhavaḥ" utpattisthānaṃ yeṣāṃ | 
tādṛśāḥ | "bhavyatām" rāgānutpādakatvena ramaṇīyatām || MoT_1,29.15 ||<br>
<br>
<br>
<br>
     mohamātaṅgamṛditā kalaṅkakalitāntarā /<br>
     param prasādam āyāti śemuṣīsarasī katham // Mo_1,29.16 //<br>
"kalaṅko" 'tra bhogānusandhānarūpo jñeyaḥ | "śemuṣī" buddhiḥ | sā eva "sarasī" || MoT_1,29.16 ||<br>
<br>
<br>
     saṃsāra eva nivasañ jano vyavaharann api /<br>
     na bandhaṃ katham āyāti padmapattre payo yathā // Mo_1,29.17 //<br>
spaṣṭam || MoT_1,29.17 ||<br>
<br>
<br>
     ātmavat tṛṇavad vedaṃ sakalaṃ janayañ jagat /<br>
     katham uttamatām eti manomanmatham aspṛśan // Mo_1,29.18 //<br>
"janayan" utpādayan | lakṣaṇayā jānan ity arthaḥ | mano hi 
jñānadvāreṇaiva sarvaṃ janayati | ubhayathāpi mokṣa eveti bhāvaḥ || 
MoT_1,29.18 ||<br>
<br>
<br>
<br>
     kam mahāpuruṣam pāram upayātam bhavodadheḥ /<br>
     ācāreṇānusṛtyāyaṃ jano yāti na duṣkṛtam // Mo_1,29.19 //<br>
spaṣṭam || MoT_1,29.19 ||<br>
<br>
<br>
<br>
     kiṃ tad yad ucitaṃ śreyaḥ kiṃ tat syād ucitam phalam /<br>
     vartitavyaṃ ca saṃsāre kathaṃ nāmāsamañjase // Mo_1,29.20 //<br>
"asamañjase" viṣame || MoT_1,29.20 ||<br>
<br>
<br>
     tat tvaṃ kathaya me kiñcid yenāsya jagataḥ prabho /<br>
     vedmi pūrvāparāṃ dhātuś ceṣṭitasyāsamasthitim // Mo_1,29.21 //<br>
"yena" kathitena | "pūrvāparām" antadvayayuktāṃ | samagrām iti yāvat | 
"asamasthitiṃ" viṣamāṃ sthitiṃ | "jagataḥ" kathambhūtasya | "dhātuś 
ceṣṭitasya" brahmaceṣṭitarūpasya || MoT_1,29.21 ||<br>
<br>
<br>
<br>
     hṛdayākāśaśaśinaś cetaso malamārjanam /<br>
     yathā me jāyatām brahmaṃs tathā nirvighnam ācara // Mo_1,29.22 //<br>
"malamārjanam" saṃśayākhyamalamārjanam || MoT_1,29.22 ||<br>
<br>
<br>
     kim iha syād upādeyaṃ kiṃ vā heyam athetarat /<br>
     kathaṃ viśrāntim āyātu cetaś capalam adrivat // Mo_1,29.23 //<br>
"atha itarad" upekṣyaṃ kim asti || MoT_1,29.23 ||<br>
<br>
<br>
     kena pāvanamantreṇa duḥsaṃsṛtiviṣūcikā /<br>
     śāmyatīyam anāyāsam āyāsaśatakāriṇī // Mo_1,29.24 //<br>
spaṣṭam || MoT_1,29.24 ||<br>
<br>
<br>
     kathaṃ śītalatām antar ānandatarumañjarīm /<br>
     pūrṇacandra ivākṣīṇāṃ rākām āsādayāmy aham // Mo_1,29.25 //<br>
"rākām" pūrṇimām || MoT_1,29.25 ||<br>
<br>
<br>
     prāpyāntaḥpūrṇatām antar na śocāmi yathā punaḥ /<br>
     santo bhavantas tattvajñās tathaivopadiśantu mām // Mo_1,29.26 //<br>
spaṣṭam || MoT_1,29.26 ||<br>
<br>
<br>
sargāntaślokenaitat samāpayati<br>
     anuttamānandapadapradhāna-<br>
     viśrāntiriktaṃ hi mano mahātman /<br>
     kadarthayantīha bhṛśaṃ vikalpāḥ<br>
     śvāno vane deham ivālpajīvam // Mo_1,29.27 //<br>
"kadarthayanti" mathnanti | iti śivam || MoT_1,29.27 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekonatriṃśaḥ sargaḥ || 1,29 ||<br>
<br>
<br>
************************************************************************<br>
<br>
<br>
 evaṃ vairāgyakṛtām avasthām uktvopāyam praṣṭum prastāvaṃ karoti<br>
     proccavṛkṣacalatpattralambāmbulavabhaṅgure  /<br>
     āyuṣīśānaśītāṃśukalāmṛduni dehake // Mo_1,30.1 //<br>
     kedāraviraṭadbhekakaṇṭhatvakkoṇabhaṅgure /<br>
     vāgurāvalaye jantoḥ suhṛtsvajanasaṅgame // Mo_1,30.2 //<br>
     vāsanāvātavalitakadāśātaḍiti sphuṭe /<br>
     mohaughamihikāmeghe ghanaṃ sphūrjati garjati // Mo_1,30.3 //<br>
     nṛtyaty uttāṇḍavaṃ caṇḍe lole lobhakalāpini /<br>
     suvikāsini sasphoṭam anarthakuṭajadrume // Mo_1,30.4 //<br>
     krūre kṛtāntamārjāre sarvabhūtākhuhāriṇi /<br>
     aśrutaspandasañcāre kuto 'py uparipātini // Mo_1,30.5 //<br>
     ka upāyo gatiḥ kā vā kā cintā kaḥ samāśrayaḥ /<br>
     keneyam aśubhodarkā na bhavej jīvitāṭavī // Mo_1,30.6 //<br>
"īśānaśītāṃśukalā" śrīmahādevaśiraḥsthā candrakalā | "raṭataḥ" 
"bhekasya" "kaṇṭhatvak" atyanta"bhaṅgurā" bhavati | iti tasyā 
upamānatvena grahaṇam | "mihikāmeghe" nīhārayukte meghe | kathambhūte | 
"vāsanāvātena" "valitā" yā "kadāśā" | sā eva "taḍit" yasya | tādṛśe | 
"sphuṭe" prakaṭe | "uttāṇḍavam" udbhaṭaṃ | "sasphoṭaṃ" sphoṭanayuktaṃ | 
saśabdam ity arthaḥ | "kṛtāntamārjāre" kathambhūte | "aśrutaspandaḥ 
sañcāro" yasya | tādṛśe | "aśubhodarkā" aśubhottaraphalā | "jīvitam" 
ev"āṭavī "vanam || MoT_1,30.1-6 ||<br>
<br>
<br>
<br>
     na tad asti pṛthivyāṃ vā divi deveṣu vā kvacit /<br>
     sudhiyas tuccham apy etad yan na yāti naramyatām // Mo_1,30.7 //<br>
"naramyatām" iti nasamāso 'yam | aramyatām ity arthaḥ | sarvatra sarvaṃ 
"sudhiyaḥ" aramyatām eva yātīti bhāvaḥ | "api"śabdaḥ pādapūraṇārthaḥ || 
MoT_1,30.7 ||<br>
<br>
<br>
<br>
     ayaṃ hi dagdhasaṃsāro nīrandhrakalanākulaḥ /<br>
     kathaṃ susvādutām eti nīraso mūrkhatāṃ vinā // Mo_1,30.8 //<br>
mūrkhatābhāve tu susvādutāṃ naitīti bhāvaḥ || MoT_1,30.8 ||<br>
<br>
<br>
<br>
     āśāprativiṣā kena kṣīrasnānena ramyatām /<br>
     upaiti puṣpaśubhreṇa madhuneva suvallarī // Mo_1,30.9 //<br>
"āśā" eva "prativiṣā" tiktadravyaviśeṣaḥ | "kena" kiṃrūpeṇa || MoT_1,30.9 ||<br>
<br>
<br>
     apamṛṣṭamalodeti kṣālanenāmṛtadyutiḥ /<br>
     manaścandramasaḥ kena tena kāmakalaṅkinaḥ // Mo_1,30.10 //<br>
"apamṛṣṭaṃ" naṣṭaṃ | "malaṃ" yasyāḥ | sā | "tena kene"ti praśnaḥ | 
"manaścandramasaḥ" kathambhūtasya | "kāma" eva "kalaṅkaḥ" asyāstīti 
tādṛśasya || MoT_1,30.10 ||<br>
<br>
<br>
     dṛṣṭasaṃsāragatinā dṛṣṭādṛṣṭavināśinā /<br>
     kena vā vyavahartavyaṃ saṃsāravanavīthiṣu // Mo_1,30.11 //<br>
"dṛṣṭā saṃsāragatiḥ" yena | saḥ | tādṛśena | tathā "dṛṣṭādṛṣṭayoḥ" 
"vināśaḥ" asyāstīti tādṛśena | padārthadharmādharmādyatītena 
jīvanmukteneti yāvat | "kena" kena prakāreṇa | "saṃsāravanavīthiṣu" 
"vyavahartavyaṃ" vyavahāraḥ kartavyaḥ || MoT_1,30.11 ||<br>
<br>
<br>
<br>
     rāgadveṣamahārogā bhogapūrvātipūtayaḥ /<br>
     kathaṃ jantor na bādhante saṃsārāraṇyacāriṇaḥ // Mo_1,30.12 //<br>
"rāgadveṣā" eva "mahārogāḥ" | te "saṃsārāraṇyacāriṇo" "jantoḥ" "kathaṃ 
na bādhante" | kathambhūtāḥ | "bhogāḥ" "pūrvaṃ" kāraṇaṃ yeṣāṃ | te | 
tādṛśāś ca te '"tipūtayaś" cātiśayena pūtigandhāś ca | rāgādigataḥ pūtiḥ
 | arthād dharṣāmarṣau jñeyau | rogapakṣe tu prasiddhārtha eva || 
MoT_1,30.12 ||<br>
<br>
<br>
<br>
     kathaṃ ca vīravairāgnau patatāpi na dahyate /<br>
     pāvake pārateneva rasena rasaśālinā // Mo_1,30.13 //<br>
kṣatriyajātitvād iyam uktiḥ | "pāratena" "rasena" pāratākhyena rasena || MoT_1,30.13 ||<br>
<br>
<br>
<br>
tarhi vyavahāram eva mā kurv ity | atrāha<br>
     yasmāt kila jagaty asmin vyavahārakriyāṃ vinā /<br>
     na sthitiḥ sambhavaty abdhau patitasyājalā yathā // Mo_1,30.14 //<br>
"sthitiḥ" avasthānam || MoT_1,30.14 ||<br>
<br>
<br>
<br>
     rāgadveṣavinirmuktā sukhaduḥkhavivarjitā /<br>
     kṛśānor dāhahīneva śikhā nāstīha satkriyā // Mo_1,30.15 //<br>
spaṣṭam || MoT_1,30.15 ||<br>
<br>
<br>
<br>
     manomananamāninyāḥ satāpābhuvanatraye /<br>
     kṣayayuktiṃ vinā nāsti brūta tām alam uttamāḥ // Mo_1,30.16 //<br>
"satāpam" "ā" samantād | "bhuvanatrayaṃ" | tasmin | "manomananamāninyāḥ 
kṣayayuktiṃ vinā nāsti" | tāpanivārakam iti śeṣaḥ | ataḥ he "uttamāḥ" | 
yūyaṃ "tāṃ" kṣayayuktiṃ | "brūta" kathayatety arthaḥ | "ābhuvanatrayam" 
ity atra āṅśabdo 'bhivyāpakatve samasyate | ānagaram itivat || 
MoT_1,30.16 ||<br>
<br>
<br>
     vyavahāravato yuktyā duḥkhaṃ nāyāti me yayā /<br>
     atha vāvyavahārasya brūta tāṃ gatim uttamāḥ // Mo_1,30.17 //<br>
"avyavahārasya" vyavahārarahitasya | "gatiṃ" yuktim || MoT_1,30.17 ||<br>
<br>
<br>
     tat kathaṃ kena vā kiṃ vā kṛtam uttamacetasā /<br>
     pūrvaṃ yenaiti viśrāmam paramam pāvanam manaḥ // Mo_1,30.18 //<br>
"kenottamacetasā" "pūrvaṃ" "tat kiṃ" "kṛtaṃ kathaṃ vā kṛtaṃ" | "tat kim"
 mameti śeṣaḥ | "yena" mama "manaḥ" "pāvanaṃ" sat "paramaṃ" "viśrāmam" 
"eti" || MoT_1,30.18 ||<br>
<br>
<br>
     yathā jānāsi bhagavaṃs tathā mohanivṛttaye /<br>
     brūhi me sādhavo yena yūyaṃ nirduḥkhatāṃ gatāḥ // Mo_1,30.19 //<br>
nanu katham ahaṃ vaktuṃ śaknomīty atrāha "sādhava" iti || MoT_1,30.19 ||<br>
<br>
<br>
<br>
     atha vā tādṛśī brahman yuktir yadi na vidyate /<br>
     na yuktim mama vā kaścid vidyamānām api sphuṭam // Mo_1,30.20 //<br>
     svayaṃ caiva na cāpnomi tāṃ viśrāntim anuttamām /<br>
     tad ahaṃ tyaktasarveho nirahaṅkāratāṃ gataḥ // Mo_1,30.21 //<br>
     na bhokṣye na pibāmy ambu nāham paridadhe 'mbaram /<br>
     karomi nāhaṃ vyāpāraṃ snānadānāśanādikam // Mo_1,30.22 //<br>
he "brahmann" | "atha vā yadi tādṛśī yuktir na vidyate" | "vidyamānām 
api" "yuktiṃ kaścin mama" "na" | brūyād iti śeṣaḥ | "svayaṃ ca" "tāṃ 
viśrāntiṃ" yathātathālabdhayā yuktyā kṛtaṃ viśrāmam | atijāḍyān 
"nāpnomi" | "tadāhaṃ" "nirahaṅkāratāṃ gato" 'ta eva "tyaktasarvehaḥ "san
 | "na bhokṣye" | tilakam || MoT_1,30.20-22 ||<br>
<br>
<br>
<br>
" "     na ca tiṣṭhāmi kāryeṣu sampatsv āpaddaśāsu ca /<br>
     na kiñcid api vāñchāmi dehatyāgād ṛte mune // Mo_1,30.23 //<br>
spaṣṭam || MoT_1,30.23 ||<br>
<br>
<br>
     kevalaṃ vigatāśaṅko nirmamo gatamatsaraḥ /<br>
     maunam eveha tiṣṭhāmi lipikarmasv ivārpitaḥ // Mo_1,30.24 //<br>
spaṣṭam || MoT_1,30.24 ||<br>
<br>
<br>
     atha krameṇa santyajya saśvāsocchvāsasaṃvidam  /<br>
     sanniveśaṃ tyajāmīmam anarthaṃ dehanāmakam // Mo_1,30.25 //<br>
śvāsaś cocchvāsaś ca | tau "śvāsocchvāsau" | tābhyāṃ saha vartate iti 
"saśvāsocchvāsā" | tādṛśī "saṃvit" | tāṃ | "sanniveśaṃ" saṃsthānam || 
MoT_1,30.25 ||<br>
<br>
<br>
<br>
nanu samatāviṣayatvena svasambandhitayā sthitasya dehasya tyāgaḥ kathaṃ sidhyatīty | atrāha<br>
     nāham asya na me dehaḥ śāmyāmy asnehadīpavat  /<br>
     sarvam eva parityajya tyajāmīdaṃ kalevaram // Mo_1,30.26 //<br>
spaṣṭam || MoT_1,30.26 ||<br>
<br>
<br>
<br>
sargāntaślokena śrīrāmavākyam upasaṃharati<br>
     ity uktavān amalaśītakarābhirāmo<br>
     rāmo mahattaravivekavikāsicetāḥ /<br>
     tūṣṇīm babhūva purato mahatāṃ ghanānāṃ<br>
     kekāravaśramavaśād iva nīlakaṇṭhaḥ // Mo_1,30.27 //<br>
"nīlakaṇṭhaḥ" mayūraḥ | iti śivam || MoT_1,30.27 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe triṃśaḥ sargaḥ || 1,30 ||<br>
<br>
<br>
<br>
************************************************************************<br>
<br>
<br>
 śrīvālmīkiḥ śrībharadvājam prati kathayati<br>
     vadaty evam manomohavinivṛttikaraṃ vacaḥ /<br>
     rāme rājīvapattrākṣe tasmin rājakumārake // Mo_1,31.1 //<br>
     sarve babhūvus tatrasthā vismayotphullalocanāḥ /<br>
     dhṛtāmbarā deharuhair giraḥ śrotum ivodgataiḥ // Mo_1,31.2 //<br>
     virāmavāsanāpāstasamastabhavavāsanāḥ /<br>
     muhūrtam amṛtāmbhodhivīcīvilulitā iva // Mo_1,31.3 //<br>
"deharuhaiḥ" romabhiḥ | "dhṛtāmbarāḥ" dhṛtavastrāḥ | romakañcukānvitāḥ 
ity arthaḥ | "deharuhaiḥ" kathambhūtair "iva" | "giraḥ" śrīrāma"giraḥ" 
"śrotum udgataiḥ" utthitair "iva" | "virāmavāsanayā" nivṛttivāsanayā | 
"apāstāḥ" tyaktāḥ | "samastāḥ" "bhavavāsanāḥ" yaiḥ | te "vilulitāḥ" 
cañcalīkṛtāḥ || MoT_1,31.1-3 ||<br>
<br>
<br>
<br>
     tā giro rāmabhadrasya tasya citrārpitair iva /<br>
     saṃśrutāḥ śṛṇukair antar ānandaparipīvaraiḥ // Mo_1,31.4 //<br>
"śṛṇukaiḥ" śrotṛbhiḥ || MoT_1,31.4 ||<br>
<br>
<br>
<br>
śṛṇukān eva viśeṣeṇa kathayati<br>
     vasiṣṭhaviśvāmitrādyair munibhiḥ saṃsadi sthitaiḥ /<br>
     jayantaghṛṣṭipramukhair mantribhir mantrakovidaiḥ // Mo_1,31.5 //<br>
spaṣṭam || MoT_1,31.5 ||<br>
<br>
<br>
<br>
     nṛpair daśarathaprakhyaiḥ pauraiḥ pāraśavādibhiḥ /<br>
     sāmantai rājaputraiś ca brāhmaṇair brahmavādibhiḥ // Mo_1,31.6 //<br>
spaṣṭam || MoT_1,31.6 ||<br>
<br>
<br>
     tathā bhṛtyair amātyaiś ca pañjarasthaiś ca pakṣibhiḥ /<br>
     krīḍāmṛgair gataspandais turaṅgair gatacarvaṇaiḥ // Mo_1,31.7 //<br>
"gatacarvaṇaiḥ" tyaktabhojanaiḥ || MoT_1,31.7 ||<br>
<br>
<br>
     kausalyāpramukhaiś caiva nijavātāyanasthitaiḥ /<br>
     saṃśāntabhūṣaṇārāvair aspandair vanitāgaṇaiḥ // Mo_1,31.8 //<br>
spaṣṭam || MoT_1,31.8 ||<br>
<br>
<br>
     udyānavallīnilayair viṭaṅkanilayair api /<br>
     akṣubdhapakṣatatibhir vihagair viratāravaiḥ // Mo_1,31.9 //<br>
     siddhair nabhaścaraiś caiva tathā gandharvakinnaraiḥ /<br>
     nāradavyāsapulahapramukhair munipuṅgavaiḥ // Mo_1,31.10 //<br>
spaṣṭam || MoT_1,31.9-10 ||<br>
<br>
<br>
     anyaiś ca devadeveśavidyādharamahoragaiḥ /<br>
     rāmasya tā vicitrārthā mahodārā giraḥ śrutāḥ // Mo_1,31.11 //<br>
spaṣṭam || MoT_1,31.11 ||<br>
<br>
<br>
     atha tūṣṇīṃ sthitavati rāme rājīvalocane /<br>
     tasmin raghukulākāśaśaśāṅkasamasundare  // Mo_1,31.12 //<br>
     sādhuvādagirā sārdhaṃ siddhasārthasamīritā /<br>
     vitānakasamā vyomnaḥ puṣpavṛṣṭiḥ papāta ha // Mo_1,31.13 //<br>
spaṣṭaṃ || MoT_1,31.12-13 ||<br>
<br>
<br>
<br>
puṣpavṛṣṭiṃ viśinaṣṭi<br>
     mandārakośaviśrāntabhramaradvandvanādinī /<br>
     madirāmodasaundaryamuditonmadamānavā // Mo_1,31.14 //<br>
spaṣṭam || MoT_1,31.14 ||<br>
<br>
<br>
     vyomavātavinunneva tārakāṇām paramparā /<br>
     patiteva dharāpīṭhaṃ svargastrīhasitacchaṭā // Mo_1,31.15 //<br>
spaṣṭam || MoT_1,31.15 ||<br>
<br>
<br>
     vṛṣṭiṣv ekaśaranmeghalavāvalir iva cyutā /<br>
     haiyaṅgavīnapiṇḍānām īriteva paramparā // Mo_1,31.16 //<br>
"vṛṣṭiṣu" "vṛṣṭy"antaḥ || MoT_1,31.16 ||<br>
<br>
<br>
<br>
     himavṛṣṭir ivodārā muktāhāracayopamā /<br>
     aindavīraśmimāleva kṣīrormīṇām ivātatiḥ // Mo_1,31.17 //<br>
spaṣṭam|| MoT_1,31.17 ||<br>
<br>
<br>
     kiñjalkāmodavalitā bhramadbhṛṅgakadambakā /<br>
     sītkāragāyadāmodamadhurāniladolitā // Mo_1,31.18 //<br>
"sītkāreti" śabdānukaraṇam || MoT_1,31.18 ||<br>
<br>
<br>
     prabhramatketakavyūhā prasaratkairavotkarā /<br>
     prapatatkundavalayā valatkuvalayālayā // Mo_1,31.19 //<br>
spaṣṭam || MoT_1,31.19 ||<br>
<br>
<br>
     āpūritāṅganārāmagṛhacchādanacatvarā /<br>
     udgrīvapuravāstavyavaranārīvilokitā // Mo_1,31.20 //<br>
"aṅganāni" c"ārāmāś" ca "gṛhacchādanāni" ca "catvarāṇi" ca | tāni 
"āpūritāni" "aṅganā"dīni yayā | sā | darśanotsuko hi "udgrīvo" bhavati 
|| MoT_1,31.20 ||<br>
<br>
<br>
<br>
     nirabhrotpalasaṅkāśavyomavṛṣṭir anākulā /<br>
     adṛṣṭapūrvā sarvasya janasya janitasmayā // Mo_1,31.21 //<br>
spaṣṭam || MoT_1,31.21 ||<br>
<br>
<br>
<br>
     adṛṣṭapūrvasiddhaughakarotkarasamīritā /<br>
     sā muhūrtacaturbhāge puṣpavṛṣṭiḥ papāta ha // Mo_1,31.22 //<br>
 "ha" iti nipātaḥ pādapūraṇārthaḥ || MoT_1,31.22 ||<br>
<br>
<br>
<br>
     āpūritasabhāloke śānte kusumavarṣaṇe /<br>
     imān siddhagaṇālāpāñ śuśruvus te sabhāgatāḥ // Mo_1,31.23 //<br>
spaṣṭam || MoT_1,31.23 ||<br>
<br>
<br>
<br>
siddhagira eva kathayati<br>
     ākalpaṃ siddhasenāsu bhramadbhir abhito divam /<br>
     apūrvam adya tv asmābhiḥ śrutaṃ śrutirasāyanam // Mo_1,31.24 //<br>
"śrut"au karṇe | "rasāyanam" amṛtam || MoT_1,31.24 ||<br>
<br>
<br>
     yad anena kilodāram uktaṃ raghukulendunā /<br>
     vītarāgatayā tad dhi vākpater apy agocaram // Mo_1,31.25 //<br>
spaṣṭam || MoT_1,31.25 ||<br>
<br>
<br>
<br>
     aho vata mahat puṇyam adyāsmābhir idaṃ śrutam /<br>
     vaco rāmamukhodbhūtam amṛtāhlādakaṃ dhiyaḥ // Mo_1,31.26 //<br>
spaṣṭam || MoT_1,31.26 ||<br>
<br>
<br>
sargāntaślokaṃ kathayati<br>
     upaśamāmṛtasundaram ādarād<br>
     adhigatottamatāpadam eṣa yat /<br>
     kathitavān ucitaṃ raghunandanaḥ<br>
     sapadi tena vayam pratibodhitāḥ // Mo_1,31.27 //<br>
"pratibodhitāḥ" jñānayuktāḥ sampāditāḥ | iti śivam || MoT_1,31.27 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe ekatriṃśaḥ sargaḥ || 1,31 ||<br>
<br>
<br>
<br>
************************************************************************<br>
<br>
<br>
<br>
siddhā eva parasparaṃ kathayanti<br>
     pāvanasyāsya vacasaḥ proktasya raghuketunā /<br>
     nirṇayaṃ śrotum ucitaṃ vakṣyamāṇam maharṣibhiḥ // Mo_1,32.1 //<br>
     nāradavyāsapulahapramukhā munipuṅgavāḥ /<br>
     āgacchatāśv avighnena sarva eva maharṣayaḥ // Mo_1,32.2 //<br>
     patāmaḥ paritaḥ puṇyām etāṃ dāśarathīṃ sabhām /<br>
     nīrandhrakanakāmbhojām padminīm iva ṣaṭpadāḥ // Mo_1,32.3 //<br>
spaṣṭam || MoT_1,32.1-3 ||<br>
<br>
<br>
<br>
śrīvālmīkiḥ śrībharadvājam prati kathayati<br>
     ity uktvā sā samastaiva vyomāvāsanivāsinī /<br>
     tām papāta sabhāṃ tatra divyā muniparamparā // Mo_1,32.4 //<br>
"vyomni" yaḥ "āvāsaḥ" | tatra "nivasa"tīti tādṛśī || MoT_1,32.4 ||<br>
<br>
<br>
muniparamparāṃ viśinaṣṭi<br>
     agrasthitamarutpṛṣṭharaṇadvīṇamunīśvarā /<br>
     payaḥpīnaghanaśyāmavyāsamecakitāmbarā // Mo_1,32.5 //<br>
"agre sthitāḥ" "marutaḥ" yasyāṃ | sā | tādṛśī cāsau "pṛṣṭhe" ca "raṇadvīṇāḥ" "munīśvarāḥ" yasyāṃ | sā | tādṛśī || MoT_1,32.5 ||<br>
<br>
<br>
<br>
     bhṛgvaṅgiraḥpulastyādimunināyakamaṇḍitā  /<br>
     cyavanoddālakośīraśaralomādipālitā // Mo_1,32.6 //<br>
spaṣṭam || MoT_1,32.6 ||<br>
<br>
<br>
<br>
     parasparaparāmarśād duḥsaṃsthānamṛgājinā /<br>
     lolākṣamālāvalayā sukamaṇḍaludhāriṇī // Mo_1,32.7 //<br>
"parāmarśāt" saṅghaṭṭāt || MoT_1,32.7 ||<br>
<br>
<br>
<br>
     tārāvalir ivānyonyakṛtaśobhātiśāyinī /<br>
     kausumī vṛṣṭir anyeva dvitīyevārkamaṇḍalī // Mo_1,32.8 //<br>
spaṣṭam || MoT_1,32.8 ||<br>
<br>
<br>
     tārājāla ivāmbhodo vyāso hy atra vyarājata  /<br>
     tāraugha iva śītāṃśur nārado 'tra vyarājata // Mo_1,32.9 //<br>
spaṣṭam || MoT_1,32.9 ||<br>
<br>
<br>
<br>
     deveṣv iva svarādhīśaḥ pulastyo 'tra vyarājata /<br>
     āditya iva devānām aṅgirāś ca vyarājata // Mo_1,32.10 //<br>
spaṣṭam || MoT_1,32.10 ||<br>
<br>
<br>
     athāsyāṃ siddhasenāyām patantyāṃ nabhaso rasāt /<br>
     uttasthau munisampūrṇā tadā dāśarathī sabhā // Mo_1,32.11 //<br>
spaṣṭam || MoT_1,32.11 ||<br>
<br>
<br>
     miśrībhūtā virejus te nabhaścaramahīcarāḥ /<br>
     parasparavṛtāṅgābhā bhāsayanto diśo daśa // Mo_1,32.12 //<br>
"parasparaṃ vṛtā" "aṅgānām" "ābhā" yaiḥ | te || MoT_1,32.12 ||<br>
<br>
<br>
<br>
nabhaścaramahīcarān viśinaṣṭi<br>
     veṇughaṇṭāvṛtakarā līlākamaladhāriṇaḥ /<br>
     dūrvāṅkurākrāntaśikhāḥ sacuḍāmaṇimūrdhajāḥ // Mo_1,32.13 //<br>
spaṣṭam || MoT_1,32.13 ||<br>
<br>
<br>
<br>
     jaṭākaṭaprakapilā maulimālitamastakāḥ /<br>
     prakoṣṭhagākṣavalayā māṇikyavalayānvitāḥ  // Mo_1,32.14 //<br>
"jaṭākaṭapreṇa" jaṭāsamūhena | "kapilāḥ" || MoT_1,32.14 ||<br>
<br>
<br>
<br>
     cīravalkalasaṃvītāḥ srakkauśeyāvaluṇṭhitāḥ /<br>
     vilolamekhalāpāśāś calanmuktākalāpinaḥ // Mo_1,32.15 //<br>
spaṣṭam || MoT_1,32.15 ||<br>
<br>
<br>
     vasiṣṭhaviśvāmitrau tān pūjayām āsatuḥ kṣaṇāt /<br>
     arghyaiḥ pādyair vacobhiś ca nabhaścaramahāgaṇān // Mo_1,32.16 //<br>
spaṣṭam || MoT_1,32.16 ||<br>
<br>
<br>
     sarvācāreṇa siddhaugham pūjayām āsa bhūpatiḥ /<br>
     siddhaugho bhūpatiṃ caiva kuśalapraśnavārtayā // Mo_1,32.17 //<br>
spaṣṭam || MoT_1,32.17 ||<br>
<br>
<br>
<br>
     tais taiḥ praṇayasaṃrambhair anyo'nyam prāptasatkriyāḥ /<br>
     upāviśan viṣṭareṣu nabhaścaramahīcarāḥ // Mo_1,32.18 //<br>
"praṇayasaṃrambhaiḥ" snehasaṃrambhaiḥ || MoT_1,32.18 ||<br>
<br>
<br>
<br>
     vacobhiḥ puṣpavarṣeṇa sādhuvādena cābhitaḥ /<br>
     rāmaṃ tam pūjayām āsuḥ puraḥ praṇatam āsthitam // Mo_1,32.19 //<br>
spaṣṭam || MoT_1,32.19 ||<br>
<br>
<br>
     āsāṃ cakre ca tatrāsau rājalakṣmyā virājitaḥ /<br>
     viśvāmitro vasiṣṭhaś ca vāmadevaś ca mantriṇaḥ // Mo_1,32.20 //<br>
"asau" śrīrāmaḥ || MoT_1,32.20 ||<br>
<br>
<br>
<br>
     nārado devaputraś ca vyāsaś ca munipuṅgavaḥ /<br>
     marīcir atha durvāsā munir āṅgirasas tathā // Mo_1,32.21 //<br>
spaṣṭam || MoT_1,32.21 ||<br>
<br>
<br>
     kratuḥ pulastyaḥ pulahaḥ śaralomā munīśvaraḥ /<br>
     vātsyāyano bharadvājo vālmīkir munipuṅgavaḥ // Mo_1,32.22 //<br>
spaṣṭam || MoT_1,32.22 ||<br>
<br>
<br>
     uddālaka ṛcīkaś ca śaryātiś cyavanas tathā /<br>
     ūṣmapāś ca ghṛtārciś ca śāluḍir vāluḍis tathā // Mo_1,32.23 //<br>
spaṣṭam || MoT_1,32.23 ||<br>
<br>
<br>
<br>
     ete cānye ca bahavo vedavedāṅgapāragāḥ /<br>
     jñātajñeyā mahātmānaḥ saṃsthitās tatra nāyakāḥ // Mo_1,32.24 //<br>
"nāyakāḥ" śreṣṭhāḥ || MoT_1,32.24 ||<br>
<br>
<br>
     vasiṣṭhaviśvāmitrābhyāṃ saha te nāradādayaḥ /<br>
     idam ūcur anūcānā rāmam ānamitānanam // Mo_1,32.25 //<br>
"anūcānāḥ" sāṅgavedajñāḥ || MoT_1,32.25 ||<br>
<br>
<br>
     aho vata kumāreṇa kalyāṇaguṇaśālinī /<br>
     vāg uktā paramodāravirāgarasagarbhiṇī // Mo_1,32.26 //<br>
spaṣṭam || MoT_1,32.26 ||<br>
<br>
<br>
     pariniṣṭhitavākyārthasubodham ucitaṃ sphuṭam /<br>
     udāram priyacaryārham avihvalam aviplutam // Mo_1,32.27 //<br>
     abhivyaktapadaṃ caiva niṣṭhaṃ spaṣṭaṃ ca tuṣṭimat /<br>
     karoti rāghavaproktaṃ vacaḥ kasya na vismayam // Mo_1,32.28 //<br>
"pariniṣṭhitaḥ" ākāṅkṣārahitaḥ | "vākyārthaḥ" yasmin | tat 
"pariniṣṭhitavākyārthaṃ" | tādṛśam ca tat "subodhaṃ" ca tat | "sphuṭam" 
prakaṭārtham | "priyacaryām" priyavyavahāram "arhatī"ti tādṛśam | 
"avihvalaṃ" vyākulatārahitam | "aviplutaṃ" kenāpi bādhitum aśakyam | 
"tuṣṭimat" śrotuḥ tuṣṭikāritvena tuṣṭimat || MoT_1,32.27-28 ||<br>
<br>
<br>
<br>
     śatād ekatamasyaiva sarvodāracamatkṛteḥ /<br>
     īpsitārthārpaṇaikāntadakṣā bhavati bhāratī // Mo_1,32.29 //<br>
"sarvebhyaḥ udārā" udbhaṭā | "camatkṛtiḥ" camatkāro | yasya | tādṛśasya |
 na tu sarve etādṛśāḥ bhavantīti bhāvaḥ || MoT_1,32.29 ||<br>
<br>
<br>
<br>
śrīrāmam prati kathayati<br>
     kumāra tvāṃ vinā kasya vivekaphalaśālinī  /<br>
     evaṃ vikāsam āyāti prajñā vanalatā yathā // Mo_1,32.30 //<br>
spaṣṭam || MoT_1,32.30 ||<br>
<br>
<br>
<br>
     prajñādīpaśikhā yasya rāmasyeva hṛdi sthitā /<br>
     prajvalaty alam ālokakāriṇī sa pumān smṛtaḥ // Mo_1,32.31 //<br>
spaṣṭam || MoT_1,32.31 ||<br>
<br>
<br>
     raktamāṃsāsthiyantrāṇi bahūny atitatāni ca /<br>
     padārthān apakarṣanti nāsti teṣu sacetanam // Mo_1,32.32 //<br>
"atitatāni bahūni raktamāṃsāsthiyantrāṇi" dehaniṣṭhāḥ puruṣā iti yāvat |
 santi kathambhūtāni | "padārthān" "apakarṣanti" jāḍyena jetṝṇi | kiṃ tu
 "teṣu" kiñcid api "raktamāṃsāsthiyantram" "sacetanaṃ" vicārayuktaṃ | 
"nāsti" | kaścid api puruṣaḥ sacetano nāstīty arthaḥ || MoT_1,32.32 ||<br>
<br>
<br>
<br>
     janmamṛtyujarāduḥkham anuyānti punaḥ punaḥ /<br>
     vimṛśanti na saṃsārapaśavaḥ parimohitāḥ // Mo_1,32.33 //<br>
"vimṛśantī"ty atrāpi "janmamṛtyujarāduḥkham" ity etad eva karma | "saṃsārapaśavaḥ" ajñāninaḥ || MoT_1,32.33 ||<br>
<br>
<br>
     kathañcit kvacid evaiko dṛśyate vimalāśayaḥ /<br>
     pūrvāparavicārārho yathāyam arisūdanaḥ // Mo_1,32.34 //<br>
"pūrvāparavicārārhaḥ" samyagvicārayogyaḥ || MoT_1,32.34 ||<br>
<br>
<br>
     anuttamacamatkāraphalāḥ subhagamūrtayaḥ /<br>
     bhavyā hi viralā loke sahakāradrumā iva // Mo_1,32.35 //<br>
"bhavyāḥ" vivekayuktāḥ || MoT_1,32.35 ||<br>
<br>
<br>
     samyagdṛṣṭir jagajjātau svavivekacamatkṛtiḥ /<br>
     asmin bhavyamatāv antar iyam anyeva dṛśyate // Mo_1,32.36 //<br>
asmābhiḥ | "bhavyamatau" "asmin" garbharūpe śrīrāme | "samyagdṛṣṭiḥ" 
samyagdṛṣṭisvarūpā | "iyaṃ" "svavivekacamatkṛtiḥ" ātmavivekacamatkāraḥ |
 "jagajjātau" jagatsthitau | "anyā iva" navīnā iva | "dṛśyate" || 
MoT_1,32.36 ||<br>
<br>
<br>
<br>
     sulabhāḥ subhagā lokāḥ phalapallavaśālinaḥ /<br>
     jāyante taravo deśe na tu candanapādapāḥ // Mo_1,32.37 //<br>
"subhagāḥ" ākāramātreṇa manoharāḥ || MoT_1,32.37 ||<br>
<br>
<br>
     vṛkṣāḥ prativane santi satyaṃ suphalapallavāḥ /<br>
     na tv apūrvacamatkāro lavaṅgaḥ sulabhaḥ sadā // Mo_1,32.38 //<br>
spaṣṭam || MoT_1,32.38 ||<br>
<br>
<br>
     jyotsneva śītā śaśinaḥ sutaror iva mañjarī /<br>
     puṣpād āmodalekheva dṛṣṭā rāmāc camatkṛtiḥ // Mo_1,32.39 //<br>
"camatkṛtiḥ" vairāgyarūpety arthaḥ || MoT_1,32.39 ||<br>
<br>
<br>
<br>
     asmād uddāmadaurātmyadaivanirmāṇanirmiteḥ /<br>
     dvijendrā dagdhasaṃsārāt sāro hy atyantadurlabhaḥ // Mo_1,32.40 //<br>
he "dvijendrāḥ" | "dagdhasaṃsārāt" kathambhūtāt | 
atyantavaiṣamyakāritvena "uddāmadaurātmyaṃ" yad "daivaṃ" vidhiḥ | tasya 
yat "nirmāṇaṃ" racanaṃ | tataḥ "nirmitiḥ" sampattir | yasya | saḥ | 
tādṛśāt | nirmāṇanirmityoḥ sāmānyaviśeṣabhāvena bhedo draṣṭavyaḥ | atra 
vairāgyotkarṣāt daivam prati asūyā na yukteti nānyathā śaṅkitavyam || 
MoT_1,32.40 ||<br>
<br>
<br>
<br>
      yatante sārasamprāptau ye yaśonidhayo dhiyā /<br>
     dhanyā dhuri satāṃ gaṇyās tā eva puruṣottamāḥ // Mo_1,32.41 //<br>
spaṣṭam || MoT_1,32.41 ||<br>
<br>
<br>
<br>
     na rāmeṇa samo 'stīha triṣu lokeṣu kaścana /<br>
     vivekavān udārātmā mahātmā ceti no matiḥ // Mo_1,32.42 //<br>
spaṣṭam || MoT_1,32.42 ||<br>
<br>
<br>
<br>
sargāntaślokena vairāgyaprakaraṇaṃ samāpayati<br>
     sakalalokacamatkṛtikāriṇo<br>
     'py abhimataṃ yadi rāghavacetasaḥ /<br>
     phalati no tad ime vayam eva hi<br>
     sphuṭataram munayo hatabuddhayaḥ // Mo_1,32.43 //<br>
"abhimataṃ" samanantaroktasya praśnasyottaram | iti śivam || MoT_1,32.43 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ vairāgyaprakaraṇe dvātriṃśaḥ sargaḥ || 1,32 ||<br>
<br>
<br>
************************************************************************<br>
<br>
<br>
     śrotṝṇām bhāvanāveśasatkṛtasvāntaśālinām *<br>
     vairāgyākhyaprakaraṇavyākhyā satphaladāstv iyam ** 15 **<br>
     yacchaktyāveśavaśataḥ sāmarthyaṃ kāryagocaram *<br>
     bhāvānām astu yatno 'yaṃ tatkāryatvena niścitaḥ ** 16 **<br>
     vāsanābījarāgākhyadrumonmūlanapaṇḍitaḥ *<br>
     vairāgyākhyaḥ payaḥpūraḥ sphuratān mama mānase ** 17 **<br>
<br>
iti śivam ||<br>
<br>
<br>
iti 
śrīkāśmīramaṇḍalāntarvartyārādhyapādamahāmāheśvaravaiḍūryakaṇṭhātmajaśrīmadavatārakaṇṭhaputraśrībhāskarakaṇṭhaviracitāyāṃ
 śrīmokṣopāyaṭīkāyāṃ vairāgyākhyam prakaraṇaṃ samāptam ||<br>
<br>
<br>
<br>
tad evāha<br>
     anarthaḥ prāpyate yatra śāstritād api pauruṣāt /<br>
     anarthakaṃ tu balavat tatra jñeyaṃ svapauruṣam // Mo_2,5.6 //<br>
"yatra" puruṣeṇa "śāstritād api pauruṣāt anarthaḥ prāpyate tatra 
anarthakam" anarthotpādakaṃ "svapauruṣam" aśāstrīyaṃ pauruṣaṃ | "balavaj
 jñeyam" | tanmadhye praviṣṭād balavataḥ svapauruṣād evāsau anartha 
utpanna iti "jñeyam" iti bhāvaḥ | arthāt tu yatra anarthaḥ na prāpyate 
tatra śāstrīyam eva balavaj jñeyam | dvayoḥ pauruṣayoś ca sarvatra 
sandhir asti asahāyasyaikakasyotthānāsaṃbhavāt || MoT_2,5.6 ||<br>
<br>
<br>
<br>
puruṣasya kartavyaṃ darśayati<br>
     paraṃ pauruṣam āśritya dantair dantān vicūrṇayan /<br>
     śubhenāśubham udyuktaḥ prāktanaṃ pauruṣaṃ jayet // Mo_2,5.7 //<br>
"paraṃ pauruṣam" śāstroktaṃ pauruṣam | "udyuktaḥ" udyogayuktaḥ | 
"prāktanaṃ pauruṣam" vāsanākhyam prāktanam | api "śubhaṃ" śubhakāry eva |
 yataḥ śubhā vāsanaiva mokṣadāyinī proktety "aśubham" ity uktam || 
MoT_2,5.7 ||<br>
<br>
<br>
     prāktanaḥ puruṣārtho 'sau māṃ niyojayatīti dhīḥ /<br>
     balād adhaspadīkāryā pratyakṣād adhikā na sā // Mo_2,5.8 //<br>
pratyakṣeṇa tu pauruṣasyaiva niyojane sāmarthyaṃ dṛṣṭam ity etad abhipretya "pratyakṣād adhikā na se"ty uktam || MoT_2,5.8 ||<br>
<br>
<br>
     tāvat tāvat prayatnena yatitavyaṃ svapauruṣaṃ /<br>
     prāktanaṃ pauruṣaṃ yāvad aśubhaṃ śāmyati svayam // Mo_2,5.9 //<br>
"svapauruṣaṃ yatitavyam" śāstrānusāreṇa svaviṣayaṃ prati yatnayuktaṃ 
kāryaṃ | "yatitavyam" iti ṇicyuktaḥ prayogaḥ || MoT_2,5.9 ||<br>
<br>
<br>
     doṣaḥ śāmyaty asandehaṃ prāktano 'dyatanair guṇaiḥ /<br>
     dṛṣṭānto 'tra hyastanasya doṣasyādyaguṇaiḥ kṣayaḥ  // Mo_2,5.10 //<br>
spaṣṭam || MoT_2,5.10 ||<br>
     asaddaivam adhaḥ kṛtvā nityam udyuktayā dhiyā /<br>
     saṃsārottaraṇaṃ bhūtyai yatetādhātum ātmani // Mo_2,5.11 //<br>
"bhūtyai" muktirūpāyaiśvaryāya || MoT_2,5.11 ||<br>
<br>
<br>
<br>
     na gantavyam anudyogaiḥ sāmyaṃ puruṣagardabhaiḥ /<br>
     udyogas tu yathāśāstraṃ lokadvitayasiddhaye // Mo_2,5.12 //<br>
spaṣṭam || MoT_2,5.12 ||<br>
     saṃsārakuharād asmān nirgantavyaṃ svayaṃ balāt /<br>
     pauruṣaṃ yatnam āśritya hariṇevāripañjarāt // Mo_2,5.13 //<br>
"saṃsārakuharāt" saṃsāraśvabhrāt | "hariṇā" siṃhena | "aripañjarāt" aribhūtāt pañjarāt || MoT_2,5.13 ||<br>
<br>
<br>
     pratyahaṃ pratyavekṣeta naraś caritam ātmanaḥ /<br>
     saṃtyajet paśubhis tulyaṃ śrayet satpuruṣocitam // Mo_2,5.14 //<br>
"pratyavekṣeta" kīdṛśam iti vimarśaviṣayaṃ kuryāt || MoT_2,5.14 ||<br>
<br>
<br>
     kiṃcitkāntānnapānādikalilaṃ komalaṃ gṛhe /<br>
     vraṇe kīṭa ivāsvādya vayaḥ kāryaṃ na bhasmasāt // Mo_2,5.15 //<br>
"kalilaṃ" pāpajanakam | "komalaṃ" āmukhe komalatayā pratibhāsamānam | "vraṇe" randhre || MoT_2,5.15 ||<br>
<br>
<br>
     śubhena pauruṣeṇāśu śubham āsādyate phalam /<br>
     aśubhenāśubhaṃ nityaṃ daivaṃ nāma na kiṃcana // Mo_2,5.16 //<br>
spaṣṭam || MoT_2,5.16 ||<br>
<br>
<br>
     pratyakṣadṛṣṭam utsṛjya yo 'numānamanās tv asau /<br>
     svabhujābhyām imau sarpāv iti prekṣya palāyatām // Mo_2,5.17 //<br>
"svabhujābhyām" iti pañcamī || MoT_2,5.17 ||<br>
<br>
<br>
     daivaṃ saṃprerayati mām iti mugdhadhiyāṃ mukham /<br>
     adṛṣṭaśreṣṭhadṛṣṭīnāṃ dṛṣṭvā lakṣmīr nivartate // Mo_2,5.18 //<br>
"adṛṣṭā" | "śreṣṭhā" uttamā | "dṛṣṭiḥ" pauruṣākhyā dṛṣṭiḥ | yaiḥ teṣām || MoT_2,5.18 ||<br>
<br>
<br>
     tasmāt puruṣayatnena vivekaṃ pūrṇam āśrayet /<br>
     ātmajñānamahārthāni śāstrāṇi pravicārayet // Mo_2,5.19 //<br>
"ātmajñānam" eva "mahān arthaḥ" yeṣāṃ tāni || MoT_2,5.19 ||<br>
<br>
<br>
     citte cintayatām arthaṃ yathāśāstraṃ nijehitaiḥ /<br>
     asaṃsādhayatām eva mūḍhānāṃ dhig durīpsitam // Mo_2,5.20 //<br>
"nijehitaiḥ" svapauruṣaiḥ | "durīpsitam" duṣṭakāṅkṣitam || MoT_2,5.20 ||<br>
<br>
<br>
     pauruṣaṃ ca na cānantaṃ na yatnam abhivāñchate /<br>
     na yatnenāpi mahatā tailam āsādyate 'śmanaḥ // Mo_2,5.21 //<br>
"pauruṣam anantaṃ" antarahitaṃ | "na ca" bhavati | kiṃ tu niyatam eva 
bhavati | "pauruṣaṃ" kartṛ | "yatnam na abhivāñchate" na svotpādakatvena
 kāṅkṣate | yatnena svasya niyamaṃ na laṅghayati iti yāvat | puruṣo 
"mahatāpi yatnena" svasmin niyataṃ pauruṣaṃ na laṅghayituṃ śaknotīti 
bhāvaḥ | etad dṛṣṭāntena sugamaṃ karoti | "na yatnene"ti || MoT_2,5.21 
||<br>
<br>
<br>
<br>
pūrvoktam evārthaṃ sphuṭayati<br>
     yathā ghaṭaḥ parimito yathā parimitaḥ paṭaḥ /<br>
     niyataḥ parimāṇasthaḥ puruṣārthas tathaiva vaḥ // Mo_2,5.22 //<br>
ataḥ svapauruṣāviṣaye ākāśagamanādau na yatitavyam iti bhāvaḥ || MoT_2,5.22 ||<br>
<br>
<br>
     sa ca śāstrārthasatsaṅgasamācārair nijaṃ phalam /<br>
     dadātīti svabhāvo 'yam anyathānarthasiddhaye // Mo_2,5.23 //<br>
"anyathā" śāstrārthasatsaṅgasamācārāṇām abhāve || MoT_2,5.23 ||<br>
<br>
<br>
     svarūpaṃ pauruṣasyaitad daivaṃ vyavaharan naraḥ /<br>
     yāti niṣphalayatnatvaṃ na kadācana kaścana // Mo_2,5.24 //<br>
"pauruṣasya svarūpam daivam vyavaharan" daivam iti nāmnā vyavaharan | na
 tu paramārthato daivam iti jānann iti yāvat || MoT_2,5.24 ||<br>
<br>
<br>
     dainyadāridryaduḥkhārtā apy anye puruṣottamāḥ /<br>
     pauruṣeṇaiva yatnena yātā devendratulyatām // Mo_2,5.25 //<br>
spaṣṭam || MoT_2,5.22 ||<br>
<br>
<br>
     ā bālyāc caivam abhyastaiḥ śāstrasatsaṅgamādibhiḥ /<br>
     guṇaiḥ puruṣayatnena svo 'rthaḥ saṃprāpyate hi taiḥ // Mo_2,5.26 //<br>
"svo 'rthaḥ" mokṣākhyaḥ kāṅkṣito 'rthaḥ | "puruṣeṇe"ti śeṣaḥ | 
"hi"śabdaḥ niścaye | "taiḥ" prasiddhaiḥ "guṇair" iti karaṇe tṛtīyā | 
"yatnene"ti tu hetau || MoT_2,5.26 ||<br>
<br>
<br>
upasaṃhāraṃ karoti<br>
     iti pratyakṣato dṛṣṭam anubhūtaṃ kṛtaṃ śrutam /<br>
     daivottham iti manyante ye hatās te kubuddhayaḥ // Mo_2,5.27 //<br>
"kṛtam śrutam" anuṣṭhitam | sarvam "daivāt uttham" asti | "iti ye manyante" | "te kubuddhayaḥ hatāḥ" naṣṭāḥ || MoT_2,5.27 ||<br>
<br>
<br>
<br>
     ālasyaṃ yadi na bhavej jagaty anarthaḥ<br>
     ko na syād bahudhaniko bahuśruto vā /<br>
     ālasyād iyam avaniḥ sasāgarāntā<br>
     saṃpūrṇā narapaśubhiś ca nirdhanaiś ca // Mo_2,5.28 //<br>
"narapaśubhiḥ" ajñānibhiḥ | "nirdhanaiḥ" daridraiḥ | tasmād 
dhanakāṅkṣibhiḥ mokṣakāṅkṣibhir vā pauruṣam eva kāryam iti bhāvaḥ || 
MoT_2,5.28 ||<br>
<br>
<br>
pauruṣānuṣṭhānaprakāraṃ kathayati<br>
     bālye gate 'viratakalpitakelilole<br>
     paugaṇḍamaṇḍanavayaḥprabhṛti prayatnāt /<br>
     satsaṅgamaiḥ padapadārthavibuddhabuddhiḥ<br>
     kuryān naraḥ svaguṇadoṣavicāraṇāni  // Mo_2,5.29 //<br>
"avirataṃ kalpitā" yā "keliḥ" | tayā "lole bālye" | bālabhāve "gate" 
sati | puruṣaḥ "paugaṇḍasyā"vasthāviśeṣasya "maṇḍana"bhūtaṃ yat "vayaḥ" |
 tataḥ "prabhṛti" yauvanāt prabhṛti iti yāvat | "prayatnāt" yatnena | 
"svaguṇadoṣavicāraṇāni kuryāt" | kaiḥ kṛtvā | "satsaṅgamaiḥ" 
sādhusaṅgamaiḥ | satsaṅgamābhāve hi svaguṇadoṣavicāraṇam aśakyakriyam 
eva | puruṣaḥ kathaṃbhūtaḥ | "padapadārthavibuddhabuddhiḥ" | 
padapadārthayoḥ vibuddhā buddhiḥ yasya | tādṛśaḥ | padapadārthajña ity 
arthaḥ || MoT_2,5.29 ||<br>
<br>
<br>
<br>
śrīvālmīkiḥ sargāntaślokena bharadvājaṃ prati tatratyaṃ dināvasānaṃ kathayati<br>
     ity uktavaty atha munau divaso jagāma<br>
     sāyantanāya vidhaye 'stam ino jagāma /<br>
     snātuṃ sabhā kṛtanamaskaraṇā jagāma<br>
     śyāmākṣaye ravikaraiś ca sahājagāma // Mo_2,5.30 //<br>
"munau" vasiṣṭhe | "iti" evam | "uktavati" sati | "divasaḥ jagāma" 
avasānaṃ gataḥ | yataḥ "inaḥ" sūryaḥ | "astaṃ jagāma" | "sabhā" 
dāśarathī sabhā | "kṛtanamaskaraṇā" kṛtamuninamaskārā satī | 
"sāyantanāya" "vidhaye" sāyaṃ sandhyārthaṃ | "snātuṃ jagāma" | sā "sabhā
 śyāmākṣaye" rātrikṣaye | "ravikaraiḥ" sūryakaraiḥ | "saha ājagāma ca" |
 iti śivam || MoT_2,5.30 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe pañcamaḥ sargaḥ || 2,5 ||<br>
<br>
<br>
************************************************************************<br>
<br>
prabhāte śrīvasiṣṭhaḥ śrīrāmaṃ prati pūrvasargoktavastuphalitaṃ kathayati<br>
     tasmāt prākpauruṣaṃ daivaṃ nānyat tat projjhya dūrataḥ /<br>
     sādhusaṅgamasacchāstrair jīvam uttārayed balāt // Mo_2,6.1 //<br>
"tasmāt" pūrvasargoktāt hetoḥ | "prākpauruṣaṃ" prāktanaṃ pauruṣaṃ | 
"daivam" bhavati | "anyat" pauruṣād bhinnaṃ kiṃcid daivam | "na" bhavati
 | ataḥ puruṣaḥ "tat" daivaṃ | "dūrataḥ projjhya" arthāt adyatanaṃ 
śubhaṃ pauruṣam āśritya | "sādhusaṅgamasacchāstraiḥ" hetubhūtaiḥ | 
"jīvam balāt" haṭhena | "uttārayet" | "saṃsārād" iti śeṣaḥ || MoT_2,6.1 
||<br>
<br>
<br>
<br>
     yathā yathā prayatnaḥ syād bhaved āśu phalaṃ tathā /<br>
     iti pauruṣam evāsti daivam astu tad eva vaḥ // Mo_2,6.2 //<br>
"prayatnaḥ" pauruṣam | "tat" yuṣmābhiḥ aṅgīkṛtaṃ "daivam" | "vaḥ eva" yuṣmākam ev"āstu" || MoT_2,6.2 ||<br>
<br>
<br>
     duḥkhād yathā duḥkhakāle hā kaṣṭam iti kathyate /<br>
     hākaṣṭaśabdaparyāyas tathā hā daivam ity api // Mo_2,6.3 //<br>
"tathā hā kaṣṭam iti"vat "hā daivam iti" dīnānām evoktir astīti bhāvaḥ || MoT_2,6.3 ||<br>
<br>
<br>
     prāksvakarmetarākāraṃ daivaṃ nāma na vidyate /<br>
     bālaḥ prabalapuṃseva taj jetum iva śakyate // Mo_2,6.4 //<br>
"prāksvakarmaṇaḥ" prāktanasvakarmaṇaḥ | "itarākāram daivaṃ nāma na 
vidyate" | prāktanāt svakarmaṇaḥ pṛthaksattāṃ na bhajate ity arthaḥ | 
ataḥ puṃsā "tat" daivaṃ | "jetuṃ śakyate" ken"eva" | "prabalapuṃsā iva" |
 yathā tena "bālo jetuṃ śakyate" tathety arthaḥ || MoT_2,6.4 ||<br>
<br>
<br>
     hyastano duṣṭa ācāra ācāreṇādya cāruṇā /<br>
     yathāśu śubhatāṃ yāti prāktanaṃ kukṛtaṃ tathā // Mo_2,6.5 //<br>
"adyācāreṇa" adya kṛtenācāreṇa | "tathā" tadvat | "prāktanaṃ kukṛtam" adyatanena sukṛtena "śubhatāṃ yāti" || MoT_2,6.5 ||<br>
<br>
<br>
     tajjayāya yatante ye na lābhalavalampaṭāḥ /<br>
     te mūḍhāḥ prākṛtā dīnāḥ sthitā daivaparāyaṇāḥ // Mo_2,6.6 //<br>
"tajjayāya" kuvāsanārūpaprāktanāśubhapauruṣajayāya | "lābhalave" 
sāṃsārikapadārthāptirūpe lābhaleśe | "laṃpaṭāh" lobhayuktāḥ | "prākṛtāḥ"
 nīcāḥ || MoT_2,6.6 ||<br>
<br>
<br>
     pauruṣeṇa kṛtaṃ karma daivād yad abhinaśyati /<br>
     tatra nāśayitur jñeyaṃ pauruṣaṃ balavattaram // Mo_2,6.7 //<br>
"nāśayituḥ" nāśakasya kālādeḥ || MoT_2,6.7 ||<br>
<br>
<br>
     yad ekavṛntaphalayor apy ekaṃ śūnyakoṭaram /<br>
     tatra prayatnaḥ sphuritas tathā tadrasasaṃvidaḥ  // Mo_2,6.8 //<br>
ekasmin vṛnte sthitau phalau "ekavṛntaphalau" | tayoḥ "api" madhyāt 
"eka"phalaṃ "śūnyakoṭaram" sārarahitamadhyaṃ "yat" bhavati | arthāt 
dvitīyaṃ sārabharitamadhyaṃ jñeyam | "tatra" tasmin sthāne | 
"tadrasasaṃvidaḥ" tayoḥ phalayoḥ yā rasarūpā saṃvit | tasyāḥ 
tadrasasyeti yāvat | "tathā" tena prakāreṇa | "yatnaḥ" pauruṣaṃ 
"sphuritaḥ" | raseneva tādṛśaṃ pauruṣaṃ kṛtaṃ yenaikaṃ phalaṃ 
sārarahitaṃ saṃpannaṃ | na tv anyaśaṅkitasya daivasyātra kāpi śaktir 
astīti bhāvaḥ || MoT_2,6.8 ||<br>
<br>
<br>
<br>
     yat prayānti jagadbhāvāḥ saṃsiddhā api saṃkṣayam /<br>
     kṣayakārakayatnasya tatra jñeyaṃ mahad balam // Mo_2,6.9 //<br>
"kṣayakārakasya" nāśakartuḥ kālasya | yaḥ "yatnaḥ" pauruṣam | tasya || MoT_2,6.9 ||<br>
<br>
<br>
     bhikṣuko maṅgalebhena nṛpo yat kriyate balāt /<br>
     tad amātyebhapaurāṇāṃ prayatnasya mahat phalam // Mo_2,6.10 //<br>
"maṅgalebhena" maṅgalahastinā | "bhikṣukaḥ nṛpaḥ" rājā | "balāt yat 
kriyate amātyebhapaurāṇāṃ" rājyapradātṝṇāṃ mantrimaṅgalahastināgarāṇāṃ |
 "prayatnasya" tadrājyadānarūpasya pauruṣasya saha"phalaṃ" bhavati | na 
daivasya || MoT_2,6.10 ||<br>
<br>
<br>
<br>
     pauruṣenānnam ākramya yathā dantair vicūrṇyate /<br>
     alpaṃ pauruṣam ākramya tathā śūreṇa cūrṇyate // Mo_2,6.11 //<br>
"yathā dantaiḥ pauruṣeṇa annam ākramya" svavaśīkṛtya | "cūrṇyate" | 
"tathā śūreṇā"dyatanapauruṣayuktena puruṣeṇa | "alpaṃ" prāktanatvena 
jīrṇaprāyaṃ | "pauruṣaṃ ākramya cūrṇyate" || MoT_2,6.11 ||<br>
<br>
<br>
     anubhūtaṃ hi mahatāṃ lāghavaṃ yatnaśālināṃ /<br>
     yatheṣṭaṃ viniyujyante te taiḥ karmasu loṣṭavat // Mo_2,6.12 //<br>
"hi" yasmāt | asmābhiḥ "yatnaśālināṃ" pauruṣaśālināṃ | "mahatāṃ 
lāghavaṃ" cāturyam | "anubhūtaṃ" pratyakṣaṃ dṛṣṭam | kathaṃ anubhūtam 
ity | atrāha | "yatheṣṭam" iti | yataḥ "taiḥ" yatnaśālibhiḥ | "te" 
arthāt pauruṣarahitāḥ puruṣāḥ | "yatheṣṭaṃ" svecchānusāreṇa | "loṣṭavat 
karmasu viniyujyante" || MoT_2,6.12 ||<br>
<br>
<br>
     śaktasya pauruṣaṃ dṛśyam adṛśyaṃ vāpi yad bhavet /<br>
     tad daivam ity aśaktena buddham ātmany abuddhinā // Mo_2,6.13 //<br>
"śaktasya" mahatā pauruṣeṇa yuktasya | dṛśyasya puruṣāder adṛśyasya 
kālādeś ca | "dṛśyam adṛśyaṃ vā yat pauruṣaṃ bhavet" | "abuddhinā" 
samyagjñānarahitena | "aśaktena" tadapekṣayā śaktirahitena puruṣeṇa | 
"tat" śaktasya pauruṣam | "ātmani" svasmin viṣaye | "daivaṃ buddham" 
jñātam | anyathā daivena me kṛtam iti na brūyāt || MoT_2,6.13 ||<br>
<br>
<br>
<br>
     bhūtānāṃ balavadbhūtayatno daivam iti sthitam /<br>
     tasthuṣām apy adhiṣṭhātṛvatām etat sphuṭaṃ mithaḥ // Mo_2,6.14 //<br>
"balavadbhūtayatnaḥ" | "bhūtānām" kṣudrabhūtānāṃ upari | "daivam iti 
sthitam" bhavati | puruṣo hi yatra na paryāpto bhavati tatraiva daivena 
me kṛtam iti kathayati | na kevalam etan mayaiva jñātaṃ kiṃtv anyair 
apīty āha | "tasthuṣām" iti | "api"śabdaḥ samuccaye | "mithaḥ" anyo'nyam
 | "adhiṣṭhātṛvatāṃ tasthuṣām" prerakayuktānāṃ sthitānām puruṣāṇām "api"
 | "etat" mayā uktaḥ arthaḥ | "sphuṭaṃ" prakaṭo bhavati | te hi 
parasparaṃ kṣudrataratamādibhedenādhiṣṭheyāḥ bhavanti | 
utkṛṣṭataratamādibhedena tv adhiṣṭhātāraḥ | adhiṣṭhātā eva cādhiṣṭheyaṃ 
prati daivam | ataḥ eteṣu madukto 'rthaḥ sphuṭa eva bhavati iti bhāvaḥ 
|| MoT_2,6.14 ||<br>
<br>
<br>
<br>
nanu bhikṣukarājyaviṣaye 'yaṃ nyāyo nāstīty | atrāha<br>
     śāstramātyebhapaurāṇām avikalpyā svabhāvadhīḥ /<br>
     sā yā bhikṣukarājyasya kartrī dhartrī prajāsthiteḥ // Mo_2,6.15 //<br>
"śāstā" purohitaḥ | sa ca "amātyaś" ca | "ibhaś" ca maṅgalahastī ca | 
"paurāś" ca | teṣām | "sā svabhāvadhīḥ" svabhāvāt utthitā 
bhikṣurājyadānarūpā buddhiḥ | "avikalpyā" nāśayitum aśakyāśaktā iti 
yāvat bhavati | "sā" kā | "yā bhikṣukarājyasya kartrī" bhavati | 
taddvāreṇa "prajāsthiteḥ dhartrī" ca bhavati | ato 'trāpy ayam eva nyāya
 iti bhāvaḥ | iyaṃ hi rītiḥ | yatra deśe rājā mriyate | tasya putraś ca 
na syāt | tatra maṅgalahastī yaṃ namati | tam eva rājānaṃ kurvantīti || 
MoT_2,6.15 ||<br>
<br>
<br>
<br>
     aihikaḥ prāktanaṃ hanti prāktano 'dyatanaṃ balāt /<br>
     sarvadā puruṣaspandas tatrānudvegavāñ jayī // Mo_2,6.16 //<br>
"puruṣaspandaḥ" pauruṣam | "tatra" dvayoḥ pauruṣayoḥ madhye | 
"anudvegavān" udvegarahitaḥ | lakṣaṇayā atibala ity arthaḥ || MoT_2,6.16
 ||<br>
<br>
<br>
nanu tatra kaḥ prāyaḥ balavān astīty | atrāha<br>
     dvayor adyatanasyaiva pratyakṣād balitā bhavet /<br>
     daivaṃ jetum ato yatnair bālo yūneva śakyate // Mo_2,6.17 //<br>
"pratyakṣāt" pratyakṣapramāṇena | dṛśyate hi adyatanaḥ śubhācāraḥ 
hyastanam aśubhaṃ nāśayan | phalitam āha | "daivam" iti | "ataḥ yatnaiḥ"
 adyatanaiḥ pauruṣaiḥ | "daivaṃ" prāktanaṃ pauruṣaṃ | "jetum śakyate" | 
keneva | "yūneva" | yathā "yūnā bālaḥ jetuṃ śakyate" tathety arthaḥ || 
MoT_2,6.17 ||<br>
<br>
<br>
     meghena nīyate yad vā vatsaropārjitā kṛṣiḥ /<br>
     meghasya puruṣārtho 'sau jayaty adhikayatnavān // Mo_2,6.18 //<br>
atrāpi na daivasya kācic chaktir astīti bhāvaḥ || MoT_2,6.18 ||<br>
<br>
<br>
     krameṇopārjite 'py arthe naṣṭe kāryā na kheditā /<br>
     na balaṃ yatra me śaktaṃ tatra kā paridevanā // Mo_2,6.19 //<br>
"balam" pauruṣam | na hi janaḥ aśakyaḥ rājyādivastuprāptyarthaṃ pratyahaṃ "paridevanā"yukto bhavatīti bhāvaḥ || MoT_2,6.19 ||<br>
<br>
<br>
<br>
     yan na śaknomi tasyārthe yadi duḥkhaṃ karomy aham /<br>
     tad amānitamṛtyor me yuktaṃ pratyaharodanam // Mo_2,6.20 //<br>
"amānitamṛtyoḥ" tāvad mṛtyupātam api anaṅgīkurvataḥ || MoT_2,6.20 ||<br>
<br>
<br>
<br>
     deśakālakriyādravyavaśato visphuranty amī /<br>
     sarva eva jagadbhāvā jayaty adhikayatnavān // Mo_2,6.21 //<br>
"bhāvāḥ" mṛtyvādirūpāḥ padārthāḥ || MoT_2,6.21 ||<br>
<br>
<br>
phalitaṃ kathayati<br>
     tasmāt pauruṣam āśritya sacchāstraiḥ satsamāgamaiḥ /<br>
     prajñām amalatāṃ nītvā saṃsārāmbunidhiṃ tara // Mo_2,6.22 //<br>
"amalatām" rāgādimalarāhityam || MoT_2,6.22 ||<br>
<br>
     prāktanaś caihikaś cāsau puruṣārthau phaladrumau /<br>
     aihikaḥ puruṣārthaś ca jagaty abhyadhikas tayoḥ // Mo_2,6.23 //<br>
phalotpādakau drumau "phaladrumau" || MoT_2,6.23 ||<br>
<br>
<br>
     karma yaḥ prāktanaṃ tucchaṃ na nihanti śubhehitaiḥ /<br>
     ajño jantur anīśo 'sau vāṅmanaḥsukhaduḥkhayoḥ // Mo_2,6.24 //<br>
"karma" pauruṣam | "anīśaḥ" asamarthaḥ | "vāṅmanaḥsukhaduḥkhau" apy 
"asau" nāśayituṃ na śaknoti | śarīraduḥkhanāśe tu kā katheti bhāvaḥ || 
MoT_2,6.24 ||<br>
<br>
<br>
     yas tūdāracamatkāraḥ sadācāravihāravān /<br>
     sa niryāti jaganmohān mṛgendraḥ pañjarād iva // Mo_2,6.25 //<br>
"sadācāreṇa" sādhvācāreṇa | "vihāraḥ" vidyate yasya | tādṛśaḥ | "sa" iti
 | "sa" eva śubhapauruṣabhājanam iti bhāvaḥ || MoT_2,6.25 ||<br>
<br>
<br>
     kaścin māṃ prerayaty evam ity anarthakukalpane /<br>
     yaḥ sthito dṛṣṭam utsṛjya tyājyo 'sau dūrato 'dhamaḥ // Mo_2,6.26 //<br>
"dṛṣṭam" pratyakṣadṛṣṭaphalaṃ pauruṣam || MoT_2,6.26 ||<br>
<br>
<br>
     vyavahārasahasrāṇi yāny upāyānti yānti ca /<br>
     yathāśāstraṃ vihartavyaṃ teṣu tyaktvā sukhāsukhe // Mo_2,6.27 //<br>
"yathāśāstram" svaśāstrānatikrameṇa | "vihartavyaṃ" vihāraḥ kāryaḥ || MoT_2,6.27 ||<br>
<br>
<br>
     yathāśāstram anucchinnāṃ maryādāṃ svām anujjhataḥ /<br>
     upatiṣṭhanti sarvāṇi ratnāny ambunidher iva // Mo_2,6.28 //<br>
"svām" svajātyanusāriṇīm | "upatiṣṭhanti" samīpam āgacchanti | "sarvāṇi" sakalāni śreyāṃsi || MoT_2,6.28 ||<br>
<br>
<br>
<br>
     svārthaprāpakakāryaikaprayatnaparatā budhaiḥ /<br>
     proktā pauruṣaśabdena sā siddhyai śāstrayantritā // Mo_2,6.29 //<br>
"svārthaprāpake" svaprayojanasādhake "kārye" | "ekam" atyantaṃ | "prayatnaparatā" "śāstrayantritā" śāstrabuddhā || MoT_2,6.29 ||<br>
<br>
<br>
     kriyāyāḥ spandadharmiṇyāḥ svārthasādhakatā svayam /<br>
     sādhusaṅgamaśāstrārthatīkṣṇayābhyūhyate dhiyā // Mo_2,6.30 //<br>
"spandadharmiṇyāḥ" spandasvarūpāyāḥ "kriyāyāḥ" | "svārthasādhakatā 
svayam" anyanirapekṣaṃ bhavati | "sādhusaṅgamaśāstrārthatīkṣṇayā dhiyā" 
sambandhinī "svārthasādhakatā" "abhyūhyate" vivecyate | kā 
"svārthasādhakatā" | śubhā | kā śubheti vyavasthāpyate ity arthaḥ || 
MoT_2,6.30 ||<br>
<br>
<br>
<br>
     anantaṃ samatānandaṃ paramārthaṃ vidur budhāḥ /<br>
     sa yebhyaḥ prāpyate 'nantaṃ te sevyāḥ śāstrasādhavaḥ // Mo_2,6.31 //<br>
sarvatra samadarśitvaṃ "samatā" | tadrūpaḥ "ānandaḥ" "samatānandaḥ" | 
"paramārtham" paramopādeyaṃ | "saḥ" samatānandaḥ | pauruṣam 
āśrityopāsyaḥ || MoT_2,6.31 ||<br>
<br>
<br>
     prāktanaṃ pauruṣaṃ tac ced daivaśabdena kathyate /<br>
     tad yuktam etad etasmin nāsti nāpavadāmahe // Mo_2,6.32 //<br>
"tat" prasiddhaṃ | "prāktanaṃ pauruṣaṃ daivaśabdena cet" yadi | 
"kathyate" | "yuṣmābhir" iti śeṣaḥ | "tat" kathanaṃ | "yuktaṃ" bhavati |
 yata "etat" samatānandaprāptyupāyatvam | "etasmin nāsti" | ataḥ vayaṃ 
"nāpavadāmahe" tadapavādaṃ na kurmaḥ | upekṣāviṣayatvād iti bhāvaḥ || 
MoT_2,6.32 ||<br>
<br>
<br>
<br>
     mūḍhaiḥ prakalpitaṃ daivam anyad yais te kṣayaṃ gatāḥ /<br>
     nityaṃ svapauruṣād eva lokadvayahitaṃ bhavet // Mo_2,6.33 //<br>
"anyat" prāktanapauruṣāt | "kṣayam" anudyogakṛtaṃ nāśam || MoT_2,6.33 ||<br>
<br>
<br>
     hyastanī duṣkriyābhyeti śobhāṃ satkriyayā yathā /<br>
     adyaivaṃ prāktanī tasmād yatnāt satkāryavān bhava // Mo_2,6.34 //<br>
"adyatanaye"ti śeṣaḥ | "yathā" adyatanayā "satkriyayā hyastanī duṣkriyā 
śobhāṃ abhyeti" | "evam" tathā | "prāktanī" prāgjanmabhavā vāsanārūpā 
"duṣkriyā" | "adya" adyatanayā sacchāstrasevanādirūpayā "satkriyayā" | 
"śobhām" śuddhatvam "abhyeti" | ataḥ tvam "satkāryavān bhava" || 
MoT_2,6.34 ||<br>
<br>
<br>
<br>
     karāmalakavad dṛṣṭaṃ pauruṣād eva yat phalam /<br>
     mūḍhaḥ pratyakṣam utsṛjya daivamohe nimajjati // Mo_2,6.35 //<br>
"mūḍhaḥ" daivāt phalavādī ajñānī | "pratyakṣam" pratyakṣapramāṇasiddhaṃ 
pauruṣam "utsṛjya" | "daivamohe" daivarūpe bhrame "majjati" | kutaḥ tat |
 tat kutaḥ "yat" yataḥ | asmābhiḥ "phalam karāmalakavat pauruṣād eva 
dṛṣṭam" pratyakṣam anubhūtam || MoT_2,6.35 ||<br>
<br>
<br>
<br>
     sakalakāraṇakāryavivarjitaṃ<br>
     nijavikalpabalād upakalpitam /<br>
     tad anapekṣya hi daivam asanmayaṃ<br>
     śraya śubhāśaya pauruṣam ātmanaḥ // Mo_2,6.36 //<br>
"sakalāni" yāni "kāryakāraṇāni" | taiḥ "varjitam" | atyantāsatsvarūpam 
ity arthaḥ | ata eva "nijavikalpabalāt upakalpitam" saṃpāditaṃ | "tat 
asanmayaṃ daivam anapekṣya" | he "śubhāśaya" | tvam "ātmanaḥ pauruṣaṃ 
āśraya" | daivavaśo mā bhaveti bhāvaḥ || MoT_2,6.36 ||<br>
<br>
<br>
     śāstraiḥ sadācaritajṛṃbhitadeśadharmair<br>
     yat kalpitaṃ phalam atīva ciraprarūḍham /<br>
     tasmin hṛdi sphurati no 'param eti cittam<br>
     aṅgāvalī tad anu pauruṣam etad āhuḥ // Mo_2,6.37 //<br>
"śāstraiḥ" sacchāstraiḥ | "satāṃ" sādhūnāṃ | yat "ācaritaṃ" ācāraḥ | 
tena pravṛttaḥ | avicchinnapravāheṇāgatāḥ ye "deśadharmāḥ" | taiḥ 
c"ātīva ciraprarūḍhaṃ" atyantabahukālāt prabhṛti prasiddhaṃ | "yat 
phalaṃ kalpitam" sādhyatvena niścitaṃ bhavati | "tasmin" phale | "hṛdi 
sphurati" saṃpādanīyatayā vilasati sati | "cittam" "aparam" 
proktaphaletaraṃ vastu yat | "no eti" na gacchati | "tad anu" 
cittānantaraṃ | "aṅgāvalī" hastādyavayavapaṅktir | api "aparaṃ" yat | 
"no eti" | api tu tatsādhanaikaparaṃ bhavati | paṇḍitāḥ "etat pauruṣam 
āhuḥ" kathayanti | na tu yathā tathā hastādicālanam iti bhāvaḥ || 
MoT_2,6.37 ||<br>
<br>
<br>
<br>
     buddhvaiva pauruṣaphalaṃ puruṣatvam etad<br>
     ātmaprayatnaparataiva sadaiva kāryā /<br>
     neyā tataḥ saphalatāṃ paramām athāsau<br>
     sacchāstrasādhujanapaṇḍitasevanena // Mo_2,6.38 //<br>
puruṣeṇa "etat" svenānubhūyamānaṃ | "puruṣatvam" puruṣabhāvam | 
"pauruṣaphalaṃ" | "pauruṣaṃ" pūrvaślokoktasvarūpapauruṣaṃ | "phalaṃ" 
yasya | tādṛk | "buddhvā" eva | "ātmaprayatnaparatā" pauruṣanirvṛttatvam
 | "sadā eva kāryā" | "tataḥ" karaṇānantaraṃ | puruṣeṇ"āsau" 
ātmaprayatnaparatā | "sacchāstrasādhujanapaṇḍitasevanena" "paramām" 
utkṛṣṭām | "saphalatām" mokṣākhyaphalayuktatām "neyā" | "atha"śabdaḥ 
pādapūraṇārthaḥ || MoT_2,6.38 ||<br>
<br>
<br>
<br>
     daivapauruṣavicāracārubhiś cetasā caritam ātmapauruṣam /<br>
     nityam eva jayatīti bhāvitaiḥ kārya āryajanasevanodyamaḥ // Mo_2,6.39 //<br>
puruṣaiḥ "āryajanasevanodyamaḥ kāryaḥ" | kathaṃbhūtaiḥ | 
"daivapauruṣayoḥ" yaḥ "vicāraḥ" svarūpavivecanaṃ | tena "cārubhiḥ " | 
punaḥ kathaṃbhūtaiḥ | manasā "iti" evam | "bhāvitaiḥ" niścitaiḥ iti | 
kim "iti" | "caritam" anuṣṭhitam | "ātmapauruṣam nityam" sadā "jayati" |
 sarvaphalajanakatvāt sarvotkarṣeṇa vartata iti || MoT_2,6.39 ||<br>
<br>
<br>
sargāntaślokenāpy etad eva kathayati<br>
     janmaprabandhamayam āmayam eṣa jīvo<br>
     buddhvaihikaṃ sahajapauruṣam eva siddhyai /<br>
     śāntiṃ nayatv avitathena varauṣadhena<br>
     pṛṣṭena tuṣṭiparapaṇḍitasevanena // Mo_2,6.40 //<br>
"jīvaḥ" puruṣaḥ | "aihikaṃ" iha loke śakyatvena sthitaṃ "pauruṣaṃ" | 
"siddhyai" siddhyarthaṃ "buddhvā" | tataḥ tadāśrayaṇenānuṣṭhitena 
"tuṣṭiparapaṇḍitasevanena" hetunā | "pṛṣṭena" tasmād eva paṇḍitāt 
"pṛṣṭena" | "avitathena" saphalena | "varauṣadhena" 
samyagjñānākhyavarauṣadhena | "janmaprabandhamayam" janmasantānarūpaṃ | 
"āmayam" rogaṃ | "śāntiṃ nayatu" | iti śivam || MoT_2,6.40 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuvyavahāraprakaraṇe ṣaṣṭhaḥ sargaḥ || 2,6 ||<br>
<br>
<br>
************************************************************************<br>
<br>
oṃ atyantopādeyatvena punar api pauruṣacarcām eva prastauti<br>
     prāpya vyādhivinirmuktaṃ deham alpādhivedhitam /<br>
     tathātmānaṃ samādadhyād yathā bhūyo na jāyate // Mo_2,7.1 //<br>
"alpo" yaḥ "ādhiḥ" jīvanopāyādinimittā cittapīḍā | tena "vedhitam" 
tāḍanāyuktam kṛtam | "samādadhyāt" cinmātratattve samādhānayuktaṃ kuryāt
 || MoT_2,7.1 ||<br>
<br>
<br>
<br>
     daivaṃ puruṣakāreṇa yo 'tivartitum icchati /<br>
     iha cāmutra ca jayet sa saṃpūrṇābhivāñchitaḥ // Mo_2,7.2 //<br>
"daivam" anudyogarūpam daivam | "saṃpūrṇe abhivāñchite" bhogamokṣarūpe kāṅkṣite yasya "saḥ" || MoT_2,7.2 ||<br>
<br>
<br>
<br>
     ye samudyogam utsṛjya sthitā daivaparāyaṇāḥ /<br>
     te dharmam arthakāmau ca nāśayanty ātmavidviṣaḥ // Mo_2,7.3 //<br>
"ātmavidviṭtvaṃ" ca teṣāṃ bhogamokṣarūpātmakakāryanāśakatvāj jñeyam || MoT_2,7.3 ||<br>
<br>
<br>
<br>
     saṃvitspando manaḥspanda indriyaspanda eva ca /<br>
     etāni puruṣārthasya rūpāṇy ebhyaḥ phalodayaḥ // Mo_2,7.4 //<br>
"ebhyaḥ" saṃvidādispandebhyaḥ || MoT_2,7.4 ||<br>
<br>
<br>
saṃvittattvād eva pauruṣotthānaṃ kathayati<br>
     yathā saṃvedanaṃ cetas tathāntaḥspandam ṛcchati /<br>
     tathaiva kāyaś calati tathaiva phalabhoktṛtā // Mo_2,7.5 //<br>
"yathā" yena prakāreṇa | "saṃvedanam" saṃvidaḥ sphuraṇam syāt | "tathā" 
tena prakāreṇa | "cetaḥ antaḥspandam" saṃkalpākhyām ceṣṭām | "ṛcchati" 
gacchati | "tathaiva" cittaspandānusāreṇa eva | "kāyaḥ calati" 
hitāhitaprāptiparihārarūpāṃ kriyāṃ prati ceṣṭate | tataḥ "tathaiva" 
kāyacalanānusāreṇaiva | "phalabhoktṛtā" bhavati | "jīvasye"ti śeṣaḥ || 
MoT_2,7.5 ||<br>
<br>
<br>
<br>
     ābālam etat saṃsiddhaṃ yatra yatra yathā tathā /<br>
     daivaṃ tu na kvacid dṛṣṭam ato jayati pauruṣam // Mo_2,7.6 //<br>
"ābālaṃ" bālaparyantam | "etat" maduktam | phalitam āh"āta" iti || MoT_2,7.6 ||<br>
<br>
<br>
<br>
     puruṣārthena deveśagurur eṣa bṛhaspatiḥ /<br>
     śukro daityendragurutāṃ puruṣārthena cāsthitaḥ // Mo_2,7.7 //<br>
deveśasya guruḥ "deveśaguruḥ" || MoT_2,7.7 ||<br>
<br>
<br>
     dainyadāridryaduḥkhārtā api sādho narottamāḥ /<br>
     pauruṣeṇaiva yatnena yātā devendratulyatām // Mo_2,7.8 //<br>
"devendratulyatām" indrasāmyam || MoT_2,7.8 ||<br>
<br>
<br>
     mahānto vibhavāḍhyā ye nānāścaryasamāśrayāḥ /<br>
     pauruṣeṇaiva doṣeṇa narakātithitāṃ gatāḥ // Mo_2,7.9 //<br>
"doṣeṇa" doṣahetunā | ucchāstriteneti yāvat || MoT_2,7.9 ||<br>
<br>
<br>
<br>
     bhāvābhāvasahasreṣu daśāsu vividhāsu ca /<br>
     svapauruṣavaśād eva vivṛttā bhūtajātayaḥ // Mo_2,7.10 //<br>
"vivṛttāḥ" rūpāntaraṃ gatāḥ | "bhāvābhāvā"dyāviṣṭāḥ saṃpannā iti yāvat || MoT_2,7.10 ||<br>
<br>
<br>
     śāstrato gurutaś caiva svataś ceti trisiddhitā /<br>
     sarvatra puruṣārthasya na daivasya kadācana // Mo_2,7.11 //<br>
tribhiḥ prakāraiḥ siddhitā "trisiddhitā" | "phalam" iti śeṣaḥ | "svataḥ"
 śāstrādi vinā svapratibhāmātrād eva | kecid dhi "śāstrāt" siddhā 
bhavanti | kecit "gurutaḥ" | kecit "svataḥ" || MoT_2,7.11 ||<br>
<br>
<br>
<br>
     aśubheṣu samāviṣṭaṃ śubheṣv evāvatārayet /<br>
     yatnena cittam ity āśu sarvaśāstrārthasaṃgrahaḥ // Mo_2,7.12 //<br>
"aśubheṣu" bhogārjanarūpeṣv aśubhakāryeṣu || MoT_2,7.12 ||<br>
<br>
<br>
     yac chreyo yad atucchaṃ ca yad apāyavivarjitam /<br>
     tat tad ācara yatnena putreti guravaḥ sthitāḥ // Mo_2,7.13 //<br>
"putra" he śiṣya | "sthitāḥ" | "upadeṣṭṛtvene"ti śeṣaḥ || MoT_2,7.13 ||<br>
<br>
<br>
     yathā yathā prayatno me phalam āśu tathā tathā /<br>
     ity ahaṃ pauruṣād eva phalabhāṅ na tu daivataḥ // Mo_2,7.14 //<br>
"ity" evaṃ | niścayavān bhaved iti bhāvaḥ || MoT_2,7.14 ||<br>
<br>
<br>
     pauruṣād dṛśyate siddhiḥ pauruṣaṃ dhīmatāṃ kramaḥ /<br>
     daivam āśvāsanāmātraṃ duḥkhapelavabuddhiṣu // Mo_2,7.15 //<br>
"duḥkhena pelavā" udyogāsahā | "buddhiḥ" yeṣāṃ teṣu || MoT_2,7.15 ||<br>
<br>
<br>
     pratyakṣapramukhān nityaṃ pramāṇaṃ pauruṣaḥ kramaḥ /<br>
     phalato dṛśyate loke deśāntaragamādikāt // Mo_2,7.16 //<br>
asmābhiḥ "pauruṣaḥ" puruṣasambandhī "kramaḥ" | pādacālanādirūpaṃ 
pauruṣam iti yāvat | "deśāntaragamādikāt phalataḥ" phalāt | "nityaṃ 
pramāṇaṃ" arthakriyākāri  "dṛśyate" | "phalataḥ" kathaṃbhūtāt | 
"pratyakṣaṃ" pratyakṣapramāṇaṃ | "pramukhaṃ" grāhakatvena pradhānaṃ 
yasya | tādṛśāt pratyakṣadṛṣṭād ity arthaḥ | ataḥ pauruṣam eva saphalaṃ |
 na daivam iti bhāvaḥ || MoT_2,7.16 ||<br>
<br>
<br>
<br>
     bhoktā tṛpyati nābhoktā gantā gacchati nāgatiḥ /<br>
     vaktā vakti na cāvaktā pauruṣaṃ saphalaṃ nṛṇām // Mo_2,7.17 //<br>
spaṣṭam || MoT_2,7.17 ||<br>
<br>
<br>
     pauruṣeṇa durantebhyaḥ saṃkaṭebhyaḥ subuddhayaḥ /<br>
     samuttaranty ayatnena na tu mūkatayānayā // Mo_2,7.18 //<br>
"mūkatayā" daivaparatvarūpeṇa udyogarāhityena || MoT_2,7.18 ||<br>
<br>
<br>
<br>
     yo yo yathā prayatate sa sa tadvat phalaikabhāk /<br>
     na tu tūṣṇīṃ sthiteneha kenacit prāpyate phalam // Mo_2,7.19 //<br>
"tadvat" tathā | "tūṣṇīṃ sthitena" udyogarahitena tiṣṭhatā || MoT_2,7.19 ||<br>
<br>
<br>
<br>
     śubhena puruṣārthena śubham āsādyate phalam /<br>
     aśubhenāśubhaṃ rāma yathecchasi tathā kuru // Mo_2,7.20 //<br>
spaṣṭam || MoT_2,7.20 ||<br>
<br>
<br>
     puruṣārthaphalaprāptir deśakālavaśād iha /<br>
     prāptā cireṇa śīghraṃ vā yāsau daivam iti smṛtā // Mo_2,7.21 //<br>
"prāptiḥ" "prāpte"ti kāryaṃ karoti itivat prayogaḥ | "asau" "puruṣārthaphalaprāptiḥ" || MoT_2,7.21 ||<br>
<br>
<br>
     na daivaṃ dṛśyate dṛṣṭyā na ca lokāntare sthitam /<br>
     uktaṃ daivābhidhānena svaṃ loke karmaṇaḥ phalam // Mo_2,7.22 //<br>
spaṣṭam || MoT_2,7.22 ||<br>
<br>
<br>
     puruṣo jāyate loke vardhate kṣīyate punaḥ /<br>
     na tatra dṛśyate daivaṃ jarāyauvanabālyavān // Mo_2,7.23 //<br>
"tatra" puruṣe || MoT_2,7.23 ||<br>
     deśād deśāntaraprāptir hastasthadravyadhāraṇam /<br>
     vyāpāraś ca tathāṅgānāṃ pauruṣeṇa na daivataḥ // Mo_2,7.24 //<br>
spaṣṭam || MoT_2,7.24 ||<br>
     arthaprāpakakāryaikaprayatnaparatā budhaiḥ /<br>
     proktā pauruṣaśabdena sarvam āsādyate 'nayā // Mo_2,7.25 //<br>
"arthaprāpakaṃ" yat "kāryaṃ" | tatra "ekam" kevalaṃ | "prayatnaparatā" || MoT_2,7.25 ||<br>
<br>
<br>
     anarthaprāptikāryaikaprayatnaparatā tu yā /<br>
     soktā pronmattaceṣṭeti na kiṃcit prāpyate 'nayā // Mo_2,7.26 //<br>
"anarthaprāptau" anarthaprāptyarthaṃ yat "kāryam" | tatra "ekam prayatnaparatā" || MoT_2,7.26 ||<br>
<br>
<br>
     kriyāyāḥ spandadharmiṇyāḥ svārthasādhakatā svayam /<br>
     sādhusaṅgamasacchāstratīkṣṇayonnīyate dhiyā // Mo_2,7.27 //<br>
"unnīyate" niścīyate || MoT_2,7.27 ||<br>
<br>
<br>
     anantaṃ samatānandaṃ paramārthaṃ svakaṃ viduḥ /<br>
     tad yebhyaḥ prāpyate yatnāt sevyās te śāstrasādhavaḥ // Mo_2,7.28 //<br>
"svakam paramārtham" nijaṃ paramaprayojanam || MoT_2,7.28 ||<br>
<br>
<br>
     sacchāstrādiguṇo matyā sacchāstrādiguṇān matiḥ /<br>
     vardhete te mitho 'bhyāsāt sarobdāv iva kālataḥ // Mo_2,7.29 //<br>
"sacchāstrādi"rūpaḥ "guṇaḥ matyā" bhavati | buddhirahitasya 
"sacchāstrādau" pravṛttyabhāvāt | "matiḥ sacchāstrādiguṇāt" bhavati | 
"te" sacchāstrādiguṇamatī | "mithaḥ" anyonyaṃ | "abhyāsāt vardhete" 
vṛddhiṃ gacchataḥ | kāv "iva" | "sarobdāv iva" | yathā "sarobdau" 
saromeghau | "kālataḥ mithaḥ vardhete" tathety arthaḥ | kadācid dhi 
saraḥ meghavṛṣṭena jalena vardhate | kadācit tu meghaḥ sarasaḥ gṛhītena 
jaleneti || MoT_2,7.29 ||<br>
<br>
<br>
<br>
     ābālyād alam abhyastaiḥ śāstrasatsaṃgamādibhiḥ /<br>
     guṇaiḥ puruṣayatnena svo 'rthaḥ saṃprāpyate hitaḥ // Mo_2,7.30 //<br>
"puruṣayatnena" pauruṣeṇ"ābhyastaiḥ" anuśīlitaiḥ | "svaḥ arthaḥ" mokṣākhyaṃ nijaṃ prayojanam || MoT_2,7.30 ||<br>
<br>
<br>
     pauruṣeṇa jitā daityāḥ sthāpitā bhuvanakriyāḥ /<br>
     racitāni jagantīha viṣṇunā na tu daivataḥ // Mo_2,7.31 //<br>
spaṣṭam || MoT_2,7.31 ||<br>
<br>
<br>
sargāntaślokena śrīrāmasya pauruṣaṃ kartavyatvenopadiśati<br>
     jagati puruṣakārakāraṇe 'smin<br>
     kuru raghunātha ciraṃ tathā prayatnam /<br>
     vrajasi tarusarīsṛpābhidhānāṃ<br>
     subhaga yathā na daśām aśaṅkam eva // Mo_2,7.32 //<br>
"jagati" kathaṃbhūte | "puruṣakāraḥ" pauruṣaṃ "kāraṇaṃ" yasya | tādṛśe |
 cinmātrapauruṣād eva hi jagad utpannam | "prayatnam" pauruṣam | 
"tarusarīsṛpābhidhānāṃ daśāṃ" tarvādirūpatām ity arthaḥ | tarvādayo hi 
pauruṣarāhityenaiva duḥkham anubhavantīti teṣāṃ grahaṇaṃ kṛtam | iti 
śivam || MoT_2,7.32 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuvyavahāraprakaraṇe saptamaḥ sargaḥ || 2,7 ||<br>
<br>
<br>
************************************************************************<br>
<br>
oṃ punaḥ daivanirākaraṇaṃ karoti | oṃ<br>
     nākṛtir na ca karmāṇi nāspadaṃ na parākramaḥ /<br>
     tan mithyājñānavat prauḍhaṃ daivaṃ nāma kim ucyate // Mo_2,8.1 //<br>
pūrvārdhe "yasye"ti śeṣaḥ || MoT_2,8.1 ||<br>
<br>
<br>
     svakarmaphalasaṃprāptāv idam ittham itīha yāḥ /<br>
     giras tā daivanāmnaitāḥ prasiddhiṃ samupāgatāḥ // Mo_2,8.2 //<br>
"idam ittham iti gira" idaṃ itthaṃ saṃpannam iti vācaḥ || MoT_2,8.2 ||<br>
<br>
<br>
<br>
     tathaiva mūḍhamatibhir daivam astīti niścayaḥ /<br>
     ātto duravabodhena rajjāv iva bhujaṅgamaḥ // Mo_2,8.3 //<br>
"ātto" gṛhītaḥ | "duravabodhena" ajñānena | "iva"śabdaḥ yathāśābdārthe || MoT_2,8.3 ||<br>
<br>
<br>
<br>
     hyastanī duṣkriyābhyeti śobhāṃ satkriyayā yathā /<br>
     adyaivaṃ prāktanī tasmād yatnāt satkāryavān bhava // Mo_2,8.4 //<br>
gatārtho 'yam || MoT_2,8.4 ||<br>
<br>
<br>
     mūḍhānumānasaṃsiddhaṃ daivaṃ yasyāsti durmateḥ /<br>
     daivād dāho 'stu mā veti vaktavyaṃ tena pāvake // Mo_2,8.5 //<br>
"mūḍhānumānasaṃsiddhaṃ daivaṃ yasya durmateḥ" ajñāninaḥ | "asti" 
paramārthasad asti | "tena" durmatinā | "pāvake" agnau sthitvā | "daivād
 dāhaḥ astu mā"stu "veti vaktavyam" | tatra tv asau naitad vaktuṃ 
śaknoti dāhaikalabdher iti bhāvaḥ || MoT_2,8.5 ||<br>
<br>
<br>
<br>
     daivam eveha cet karma puṃsaḥ kim iva ceṣṭayā /<br>
     snānadānāśanādārān daivam eva kariṣyati // Mo_2,8.6 //<br>
"karma" karmasaṃpādakam ity arthaḥ | na caitat saṃbhavati akiṃcitkurvataḥ "snānā"dyanupapatter iti bhāvaḥ || MoT_2,8.6 ||<br>
<br>
<br>
<br>
     kiṃ vā śāstropadeśena mūko 'yaṃ puruṣaḥ kila /<br>
     saṃcāryate tu daivena kiṃ kasyehopadiśyate // Mo_2,8.7 //<br>
"saṃcāryate" saṃcaraṇaśīlaḥ saṃpādyate | "kim" iti | "kena" iti śeṣaḥ | 
daivāṅgīkāre na ko 'pi "kasyā"py upadeśaṃ kuryād iti bhāvaḥ || MoT_2,8.7
 ||<br>
<br>
<br>
     na ca niḥspandatā loke dṛṣṭeha śavatāṃ vinā /<br>
     spandaś ca phalasaṃprāptis tasmād daivaṃ nirarthakam // Mo_2,8.8 //<br>
spaṣṭam || MoT_2,8.8 ||<br>
<br>
<br>
nanu daivena sahaiva puruṣaḥ kāryaṃ karotīty | atrāha<br>
     na cāmūrtena daivena mūrtasya sahakartṛtā |<br>
     hastādīn īhataś caiva na daivena kvacit kṛtam || MoT_2,8.9 ||<br>
<br>
<br>
"amūrtena" mūrtirahitena "daivena" | "hastādīn īhataḥ" ceṣṭataḥ | 
"mūrtasya" puruṣasya | "sahakartṛtā ca na" bhavati | ataḥ "daivena 
kṛtam" daivakartṛkaṃ kāryaṃ | "kvacit na" bhavati || MoT_2,8.9 ||<br>
<br>
<br>
<br>
nanu manobuddhyādivad amūrtasyāpi daivasya mūrtena saha kartṛtvam asty evety | atrāha<br>
     manobuddhivad apy etad daivaṃ nehānubhūyate /<br>
     āgopālaṃ kila prājñais tena daivam asat sadā // Mo_2,8.10 //<br>
mṛtaśarīre kartṛtvādarśanān "manobuddhī" kalpyete | na ca daivasyātra 
kaścid upayoga iti | na tatkalpanāvasara iti bhāvaḥ || MoT_2,8.10 ||<br>
<br>
<br>
nanu kadācit tasmād eva dṛśyāt śarīrādeḥ kāryaṃ dṛṣṭaṃ kadācin na dṛṣṭam iti adṛṣṭasya daivasya kalpanā yuktaivety | atrāha<br>
     pṛthak ced buddhir anyo 'rthaḥ saiva cet kānyatā tayoḥ /<br>
     kalpanā vā pramāṇaṃ cet pauruṣaṃ kiṃ na kalpyate // Mo_2,8.11 //<br>
"buddhiḥ" jñānaṃ | "pṛthak cet" yady asti | tad"ārthaḥ anya" ekasmāt 
dvitīyaḥ pṛthag iti yāvat | asti buddhiḥ "sā eva" | na tu bhinnā "ced" 
bhavati | tadā "tayoḥ" arthayoḥ "kā anyatā" bhavati | ato 'tra 
kevalasaddṛśyāc charīrāder eva kāryaṃ bhavatv iti bhāvaḥ | nanv atra 
buddhipṛthaktvopayogo nāsti | kalpanāyā eva pramāṇatvād ity | atrāha | 
"kalpane"ti | "kalpanā" prathamaṃ "pramāṇaṃ" nāsti "ced" | "vā"sti | 
tadā "pauruṣaṃ kiṃ na kalpyate" | kalpanayā saṃbhāvyate samānanyāyatvāt 
|| MoT_2,8.11 ||<br>
<br>
<br>
<br>
punar api prakṛtaṃ mūrtāmūrtayoḥ sahakartṛtvāsaṃbhavam eva kathayati<br>
     nāmūrtena ca saṅgo 'sti nabhaseva vapuṣmataḥ  /<br>
     mūrtaṃ ca dṛśyate lagnaṃ tasmād daivaṃ na vidyate // Mo_2,8.12 //<br>
"vapuṣmataḥ" mūrtasya śarīriṇaḥ | "amūrtena" mūrtirahitena daivena | 
"saṅgaḥ" sahakartṛtvaṃ "nāsti" | ken"eva" | "nabhasā iva" | nanu tathāpi
 amūrtam eva kartṛ bhavatv ity | atrāha | "mūrtaṃ ce"ti | asmābhiḥ 
"mūrtam" eva "lagnaṃ" kāryalagnaṃ "dṛśyate" | ataḥ tasyaiva kartṛtvaṃ 
yuktam iti bhāvaḥ | phalitaṃ kathayati | "tasmād" iti | "tasmāt" tato 
hetoḥ | "daivaṃ na vidyate" | tatkalpanāyāḥ nirastatvāt || MoT_2,8.12 ||<br>
<br>
<br>
<br>
     viniyoktātha bhūtānām asty anyat tajjagattraye /<br>
     śeratāṃ bhūtavṛndāni daivaṃ sarvaṃ kariṣyati // Mo_2,8.13 //<br>
"viniyoktā" prerakaḥ | "anyad" daivākhyaṃ anyat vastu | "śeratām" kāryeṣv anudyogaṃ bhajantām || MoT_2,8.13 ||<br>
<br>
<br>
<br>
     daivenetthaṃ niyukto 'smi kiṃ karomīdṛśaṃ sthitam /<br>
     samāśvāsanavāg eṣā na daivaṃ paramārthataḥ // Mo_2,8.14 //<br>
"īdṛśam sthitam" īdṛśam saṃpannam || MoT_2,8.14 ||<br>
<br>
<br>
<br>
     mūḍhaiḥ prakalpitaṃ daivaṃ tatparās te kṣayaṃ gatāḥ /<br>
     prājñās tu puruṣārthena padam uttamam āgatāḥ // Mo_2,8.15 //<br>
"tatparāḥ" svayaṃkalpitadaivaparāḥ | "te" mūḍhāḥ | "puruṣārthena" 
pauruṣeṇa | "uttamaṃ padam" mokṣākhyam utkṛṣṭaṃ sthānam || MoT_2,8.15 ||<br>
<br>
<br>
<br>
     ye śūrā ye ca vikrāntā ye prājñā ye ca paṇḍitāḥ /<br>
     tais taiḥ kair iva loke 'smin vada daivaṃ pracakṣyate // Mo_2,8.16 //<br>
"pracakṣyate" kathyate | na kenāpi pracakṣyate iti bhāvaḥ || MoT_2,8.&lt;16 ||<br>
<br>
<br>
&nbsp;&nbsp;&nbsp;&nbsp;&nbsp;kālavidbhir vinirṇītā yasyāsti cirajīvitā /<br>
&nbsp;&nbsp;&nbsp;&nbsp;&nbsp;sa cej jīvati saṃchinnaśirās tad daivam uttamam // Mo_2,8.17 //<br>
"kālavidbhiḥ" daivajñaiḥ ||&nbsp;MoT_2,8.17 ||<br>
<br>
<br>
&nbsp;&nbsp;&nbsp;&nbsp;&nbsp;kālavidbhir vinirṇītaṃ pāṇḍityaṃ yasya rāghava /<br>
&nbsp;&nbsp;&nbsp;&nbsp;&nbsp;anadhyāpita evāsau tajjñaś ced daivam uttamam // Mo_2,8.18 //<br>
"tajjñaḥ" paṇḍitaḥ ||&nbsp;MoT_2,8.18 ||<br>
<br>
<br>
&nbsp;&nbsp;&nbsp;&nbsp;&nbsp;viśvāmitreṇa muninā daivam utsṛjya dūrataḥ /<br>
&nbsp;&nbsp;&nbsp;&nbsp;&nbsp;pauruṣeṇaiva saṃprāptaṃ brāhmaṇyaṃ rāma nānyathā // Mo_2,8.19 //<br>
spaṣṭam ||&nbsp;MoT_2,8.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;amībhir na parai rāma puruṣair munitāṃ gataiḥ /<br>
&nbsp;&nbsp;&nbsp;&nbsp;&nbsp;pauruṣeṇaiva saṃprāptā ciraṃ gaganagamitā // Mo_2,8.20 //<br>
"amībhiḥ" pauruṣayuktair ebhir eva | "paraiḥ" pauruṣarahitaiḥ 
sāmānyajantubhiḥ | "gaganagamitā" paramākāśacāritvam ||&nbsp;MoT_2,8.20 
||<br>
<br>
<br>
&nbsp;&nbsp;&nbsp;&nbsp;&nbsp;utsādya devasaṃghātāṃś cakrus tribhuvanodare /<br>
&nbsp;&nbsp;&nbsp;&nbsp;&nbsp;pauruṣeṇaiva yatnena sāmrājyaṃ dānaveśvarāḥ // Mo_2,8.21 //<br>
"utsādya" bādhitvā | "devasaṃghātān" devasamūhān | "dānaveśvarāḥ" hiraṇyākṣyādayaḥ ||&nbsp;MoT_2,8.21 ||<br>
<br>
<br>
&nbsp;&nbsp;&nbsp;&nbsp;&nbsp;ālūnaśīrṇam ābhogi jagad ājahrur ojasā /<br>
&nbsp;&nbsp;&nbsp;&nbsp;&nbsp;pauruṣeṇaiva yatnena dānavebhyaḥ sureśvarāḥ // Mo_2,8.22 //<br>
"ālūnaśīrṇam" aticañcalam ||&nbsp;MoT_2,8.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rāma pauruṣayuktyaiva salilaṃ dhāryate na vā /<br>
&nbsp;&nbsp;&nbsp;&nbsp;&nbsp;ciraṃ karaṇḍake yuktyā na daivaṃ tatra kāraṇam // Mo_2,8.23 //<br>
"karaṇḍake" randhrayukte kāṇḍasādhite dravyaviśeṣe | kenacit prayogena hi karaṇḍe 'pi jalaṃ tiṣṭhati ||&nbsp;MoT_2,8.23 ||<br>
<br>
<br>
&nbsp;&nbsp;&nbsp;&nbsp;&nbsp;haraṇādānasaṃrambhavibhramabhramabhūmiṣu /<br>
&nbsp;&nbsp;&nbsp;&nbsp;&nbsp;śaktatā dṛśyate rāma na daivasyauṣadher iva // Mo_2,8.24 //<br>
"haraṇe"tyādy upalakṣaṇaṃ sarvakriyāṇām ||&nbsp;MoT_2,8.24 ||<br>
<br>
<br>
<br>
sargāntaślokenaitat samāpayati<br>
&nbsp;&nbsp;&nbsp;&nbsp;&nbsp;sakalakāraṇakāryavivarjitaṃ<br>
&nbsp;&nbsp;&nbsp;&nbsp;&nbsp;nijavikalpavaśād upakalpitam /<br>
&nbsp;&nbsp;&nbsp;&nbsp;&nbsp;tvam anavekṣya hi daivam asanmayaṃ<br>
&nbsp;&nbsp;&nbsp;&nbsp;&nbsp;śraya śubhāśaya pauruṣam uttamam // Mo_2,8.25 //<br>
gatārtho 'yam | iti śivam ||&nbsp;MoT_2,8.25 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe 'ṣṭamaḥ sargaḥ || 2,8 ||<br>
<br>
<br>
************************************************************************<br>
<br>
oṃ atra śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;bhagavan sarvadharmajña pratiṣṭhām alam āgatam /<br>
&nbsp;&nbsp;&nbsp;&nbsp;&nbsp;yal loke tad vada brahman daivam evaṃ kim ucyate // Mo_2,9.1 //<br>
he "bhagavan" | "brahman" vasiṣṭha | kathaṃbhūta | "sarvadharmajña" | 
tvam "vada"&nbsp;| "yat daivam loke evam pratiṣṭhām" prasiddhim | 
"āgataṃ" | "tat" paṇḍitaiḥ "kiṃ"rūpaṃ kathyate | na hi asiddhaṃ vastu 
prasiddhim āyāti iti bhāvaḥ ||&nbsp;MoT_2,9.1 ||<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;pauruṣaṃ sarvakāryāṇāṃ kartṛ rāghava netarat /<br>
&nbsp;&nbsp;&nbsp;&nbsp;&nbsp;phalabhoktṛ ca sarvatra na daivaṃ tatra kāraṇam // Mo_2,9.2 //<br>
he "rāghava" | "pauruṣaṃ sarvakāryāṇāṃ kartṛ" bhavati | "itarat" anyat 
daivādi | kartṛ "na" bhavati | na kevalaṃ kartr eva | kiṃ tu 
"phalabhoktṛ ca" bhavati | svāviṣṭapuruṣadvāreṇeti bhāvaḥ | "daivaṃ 
tatra kāraṇaṃ na" bhavati | ato daivaṃ nāstīti bhāvaḥ ||&nbsp;MoT_2,9.2 
||<br>
<br>
<br>
&nbsp;&nbsp;&nbsp;&nbsp;&nbsp;daivaṃ na kiṃcit kurute na ca bhuṅkte na vidyate /<br>
&nbsp;&nbsp;&nbsp;&nbsp;&nbsp;na dṛśyate nādriyate kevalaṃ kalpanedṛśī // Mo_2,9.3 //<br>
"īdṛśī" daivam eva sarvaṃ karotīty evaṃrūpā | na ca kalpanāyāḥ satyatvam iti bhāvaḥ ||&nbsp;MoT_2,9.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;siddhasya pauruṣeṇeha phalasya phalaśālinām /<br>
&nbsp;&nbsp;&nbsp;&nbsp;&nbsp;śubhāśubhā vā saṃpattir daivaśabdena kathyate // Mo_2,9.4 //<br>
paṇḍitaiḥ "phalaśālināṃ" phalabhājāṃ | "pauruṣeṇa" śubhāśubhena 
pauruṣeṇa | "siddhasya phalasya śubhā aśubhā vā saṃpattiḥ daivaśabdena 
kathyate" | "ajñavyavahārārtham" iti śeṣaḥ ||&nbsp;MoT_2,9.4 ||<br>
<br>
<br>
&nbsp;&nbsp;&nbsp;&nbsp;&nbsp;pauruṣoparatā nityam iṣṭāniṣṭasya vastunaḥ /<br>
&nbsp;&nbsp;&nbsp;&nbsp;&nbsp;prāptir iṣṭāpy aniṣṭā vā daivaśabdena kathyate // Mo_2,9.5 //<br>
paṇḍitaiḥ "pauruṣe uparatā" niṣṭhāṃ gatā | "iṣṭāniṣṭasya vastunaḥ iṣṭā 
aniṣṭā vā prāptiḥ daivaśabdena kathyate" | "api"śabdaḥ pādapūraṇārthaḥ 
||&nbsp;MoT_2,9.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhāvī tv avaśyam evārthaḥ puruṣārthaikasādhanaḥ /<br>
&nbsp;&nbsp;&nbsp;&nbsp;&nbsp;yaḥ so 'smiṃl lokasaṃghāte daivaśabdena kathyate // Mo_2,9.6 //<br>
"bhāvī" bhavanaśīlaḥ | "puruṣārthaḥ" pauruṣam "ekaṃ sādhanaṃ" yasya | tādṛśaḥ | "lokasaṃghāte" lokasamūhe ||&nbsp;MoT_2,9.6 ||<br>
<br>
<br>
&nbsp;&nbsp;&nbsp;&nbsp;&nbsp;na tu rāghava lokasya kasyacit kiṃcid eva hi /<br>
&nbsp;&nbsp;&nbsp;&nbsp;&nbsp;daivam ākāśakalpaṃ hi karoti na karoti vā // Mo_2,9.7 //<br>
"hi" yasmādarthe | "ākāśakalpam" ākāśavad atyantatuccham | na hi 
vandhyāsutaḥ "kasyacit kiṃcit" "karoti na karoti ve"ti bhāvaḥ | dvitīyo 
"hi"śabdaḥ niścaye ||&nbsp;MoT_2,9.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;puruṣārthasya siddhasya śubhāśubhaphalodaye<br>
&nbsp;&nbsp;&nbsp;&nbsp;&nbsp;idam itthaṃ sthitam iti yoktis tad daivam ucyate ||&nbsp;MoT_2,9.8 ||<br>
<br>
<br>
"ukteḥ" svarūpaṃ kathayati | "idam itthaṃ sthitam" " itī"ti | "siddham" saṃpannam&nbsp;||&nbsp;MoT_2,9.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;itthaṃ mamābhavad buddhir itthaṃ me niścayo hy abhūt /<br>
&nbsp;&nbsp;&nbsp;&nbsp;&nbsp;iti karmaphalāvāptau yoktis tad daivam ucyate // Mo_2,9.9 //<br>
"itthaṃ" karmaphalasādhanarūpā | "karmaphalasyāvāptau" prāptau | "ukti"mātram eva "daivam" iti bhāvaḥ ||&nbsp;MoT_2,9.9 ||<br>
<br>
<br>
&nbsp;&nbsp;&nbsp;&nbsp;&nbsp;iṣṭāniṣṭaphalaprāptāv evam ityarthavācakam /<br>
&nbsp;&nbsp;&nbsp;&nbsp;&nbsp;āśvāsanāmātravaco daivam ity eva kathyate // Mo_2,9.10 //<br>
"āśvāsanāmātravacaḥ" kathaṃbhūtaṃ | "evam" | "iti" yaḥ "arthaḥ" | tasya "vācakam" niyamavācakam ity arthaḥ ||&nbsp;MoT_2,9.10 ||<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;bhagavan sarvadharmajña prāg yat 
karmopasaṃcitam | /&nbsp;&nbsp;&nbsp;&nbsp;&nbsp;tad etad daivam ity 
uktam apamṛṣṭaṃ kathaṃ tvayā // Mo_2,9.11 //<br>
"prāk" pitrantargatabījatāvasthāyām | "apamṛṣṭam" nāśitam ||&nbsp;MoT_2,9.11 ||<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;sādhu rāghava jānāsi śṛṇu vakṣyāmi te 'khilam /<br>
&nbsp;&nbsp;&nbsp;&nbsp;&nbsp;daivaṃ nāstīti te yena sthirā buddhir bhaviṣyati // Mo_2,9.12 //<br>
spaṣṭam ||&nbsp;MoT_2,9.12 ||<br>
<br>
<br>
tad eva kathayati<br>
&nbsp;&nbsp;&nbsp;&nbsp;&nbsp;yā magnā vāsanā pūrvaṃ babhūva kila bhūriśaḥ /<br>
&nbsp;&nbsp;&nbsp;&nbsp;&nbsp;saiveyaṃ karmabhāvena nṝṇāṃ pariṇatiṃ gatā // Mo_2,9.13 //<br>
"pūrvam" pitrantargatabījatāvasthāyām | "bhūriśaḥ" bhūriprakāreṇa | 
vartamānā "yā vāsanā" śubhāśubhā vā bhāvanā | "magnā" | "bīje" iti śeṣaḥ
 bhavati | "sā eveyaṃ nṝṇāṃ karmabhāvena" karmarūpeṇa | "pariṇatiṃ" 
rūpāntaraṃ | "gatā" | tadanurūpam eva sarve karma kurvantīti bhāvaḥ 
||&nbsp;MoT_2,9.13 ||<br>
<br>
<br>
&nbsp;&nbsp;&nbsp;&nbsp;&nbsp;jantur yadvāsano nāma tatkarmā bhavati kṣaṇāt /<br>
&nbsp;&nbsp;&nbsp;&nbsp;&nbsp;anyakarmānyabhāvaś cety etan naivopapadyate // Mo_2,9.14 //<br>
"anyabhāvaḥ" anyavāsanā ||&nbsp;MoT_2,9.14 ||<br>
<br>
<br>
&nbsp;&nbsp;&nbsp;&nbsp;&nbsp;grāmago grāmam āpnoti pattanārthī ca pattanam /<br>
&nbsp;&nbsp;&nbsp;&nbsp;&nbsp;yo yo yadvāsanas tat tat sa sa prayatate tathā // Mo_2,9.15 //<br>
"grāmagasya ca " grāmagamanavāsanā sphuṭā evānyathā na yāyāt ||&nbsp;MoT_2,9.15 ||<br>
<br>
<br>
&nbsp;&nbsp;&nbsp;&nbsp;&nbsp;yad eva tīvrasaṃvegād iha karma kṛtaṃ purā /<br>
&nbsp;&nbsp;&nbsp;&nbsp;&nbsp;tad eva daivaśabdena paryāyeṇa hi kathyate // Mo_2,9.16 //<br>
"iha" ihalokaparalokatayā dvirūpe saṃsāre | "purā" 
pitrantargatabījatāvasthāyām&nbsp;| "karma"karaṇaṃ cātra pitṛdvāreṇaiva 
jñeyam ||&nbsp;MoT_2,9.16 ||<br>
<br>
<br>
upasaṃhāraṃ karoti<br>
&nbsp;&nbsp;&nbsp;&nbsp;&nbsp;evaṃ daivaṃ svakarmāṇi karma prauḍhā svavāsanā /<br>
&nbsp;&nbsp;&nbsp;&nbsp;&nbsp;vāsanā manaso nānyā mano hi puruṣaḥ smṛtaḥ // Mo_2,9.17 //<br>
"evam" anena prakāreṇa | "svakarmāṇi" prāk kṛtāni nijakarmāṇi | "daivaṃ"
 bhavati&nbsp;| "prauḍhā vāsanā karma" bhavati | tadanusāreṇaiva tasya 
prakṛtatvāt | "vāsanā manasaḥ anyā na" bhavati | "hi" niścaye | "manaḥ 
puruṣaḥ" bhavati | ataḥ daivasya puruṣād vyatiriktā sattā nāstīti bhāvaḥ
 ||&nbsp;MoT_2,9.17 ||<br>
<br>
<br>
<br>
punar apy etad eva kathayati<br>
&nbsp;&nbsp;&nbsp;&nbsp;&nbsp;yad daivaṃ tāni karmāṇi karma sādho mano hi tat /<br>
&nbsp;&nbsp;&nbsp;&nbsp;&nbsp;mano hi puruṣas tasmād daivaṃ nāstīti niścayaḥ // Mo_2,9.18 //<br>
"karme"ty atra yacchabdādhyāhāraḥ | "yat" "karma" | "tat mano" bhavati ||&nbsp;MoT_2,9.18 ||<br>
<br>
<br>
&nbsp;&nbsp;&nbsp;&nbsp;&nbsp;ekam eva mano jantor yathā prayatate hi yat /<br>
&nbsp;&nbsp;&nbsp;&nbsp;&nbsp;nūnaṃ tat tad avāpnoti svata eva na daivataḥ // Mo_2,9.19 //<br>
spaṣṭam ||&nbsp;MoT_2,9.19 ||<br>
<br>
<br>
&nbsp;&nbsp;&nbsp;&nbsp;&nbsp;manaś cittaṃ vāsanā ca karma daivaṃ svaniścayaḥ /<br>
&nbsp;&nbsp;&nbsp;&nbsp;&nbsp;rāma puṃniścayasyaitāḥ saṃjñāḥ sadbhir udāhṛtāḥ // Mo_2,9.20 //<br>
"puṃniścayasya" puṃrūpasya niścayasya | puruṣasyeti yāvat ||&nbsp;MoT_2,9.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;evaṃnāmā hi puruṣo dṛḍhabhāvanayā yathā /<br>
&nbsp;&nbsp;&nbsp;&nbsp;&nbsp;nityaṃ prayatate rāma phalam āpnoty alaṃ tathā // Mo_2,9.21 //<br>
"evaṃnāmā" mana ityādināmayuktaḥ ||&nbsp;MoT_2,9.21 ||<br>
<br>
<br>
upasaṃhāraṃ karoti<br>
&nbsp;&nbsp;&nbsp;&nbsp;&nbsp;evaṃ puruṣakāreṇa sarvam eva raghūdvaha /<br>
&nbsp;&nbsp;&nbsp;&nbsp;&nbsp;prāpyate netareṇeha tasmāt sa śubhado 'stu te // Mo_2,9.22 //<br>
"saḥ" puruṣakāraḥ | "śubhado" jīvanmuktākhyaśubhaphalapradaḥ | "te" ity 
upalakṣaṇam | tena sarveṣāṃ śubhaphalapradaḥ bhavatu ity arthaḥ 
||&nbsp;MoT_2,9.22 ||<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;prāktanaṃ vāsanājālaṃ niyojayati māṃ yathā /<br>
&nbsp;&nbsp;&nbsp;&nbsp;&nbsp;mune tathaiva tiṣṭhāmi kṛpaṇaḥ kiṃ karomy aham // Mo_2,9.23 //<br>
ataḥ pauruṣaṃ kiṃcid api nāstīti bhāvaḥ ||&nbsp;MoT_2,9.23 ||<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;ata eva hi he rāma śreyaḥ prāpnoṣi śāśvatam /<br>
&nbsp;&nbsp;&nbsp;&nbsp;&nbsp;svaprayatnopanītena pauruṣeṇaiva nānyathā // Mo_2,9.24 //<br>
"hi" niścaye | "ata eva" pūrvoktāt kāraṇād eva | "pauruṣeṇa" 
kathaṃbhūtena | "svaprayatnopanītena" | rāhoḥ śira itivad ayaṃ prayogaḥ 
||&nbsp;MoT_2,9.24 ||<br>
<br>
<br>
&nbsp;&nbsp;&nbsp;&nbsp;&nbsp;dvividho vāsanāvyūhaḥ śubhaś caivāśubhaś ca te /<br>
&nbsp;&nbsp;&nbsp;&nbsp;&nbsp;prāktano vidyate rāma dvayor ekataro 'tha vā // Mo_2,9.25 //<br>
"vāsanāvyūhaḥ" vāsanāsamūhaḥ | "atha vā" pakṣāntare | "dvayoḥ" madhye | "ekataraḥ" śubhaḥ aśubho vā asti ||&nbsp;MoT_2,9.25 ||<br>
<br>
<br>
&nbsp;&nbsp;&nbsp;&nbsp;&nbsp;vāsanaughena śuddhena tatra ced adya nīyase /<br>
&nbsp;&nbsp;&nbsp;&nbsp;&nbsp;tat krameṇa śubhenaiva padaṃ prāpnoṣi śāśvatam // Mo_2,9.26 //<br>
"nīyase" svānusāreṇa karma kāryase | "padam" mokṣākhyaṃ sthānaṃ ||&nbsp;MoT_2,9.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha ced aśubho bhāvas tvāṃ yojayati saṅkaṭe /<br>
&nbsp;&nbsp;&nbsp;&nbsp;&nbsp;prāktanas tad asau yatnāj jetavyo bhavatā balāt // Mo_2,9.27 //<br>
"aśubho bhāvaḥ" aśubhā vāsanā | "balāt" haṭhāt ||&nbsp;MoT_2,9.27 ||<br>
<br>
<br>
nanv anyaḥ cetanārūpaḥ kaścin māṃ prerayati | tat katham ahaṃ svayaṃ kiṃcit kartuṃ śaknomīty | atrāha<br>
&nbsp;&nbsp;&nbsp;&nbsp;&nbsp;prājña cetanāmātras tvaṃ na dehas tvaṃ jaḍātmakaḥ /<br>
&nbsp;&nbsp;&nbsp;&nbsp;&nbsp;tad eva cetasy anyena cet tat tvaṃ kveva vidyase // Mo_2,9.28 //<br>
he "prājña" | asmiñ śloke vakṣyamāṇe upadeśe yogyatvam | "cetanāmātraḥ" 
asi "tvam" | "jaḍaḥ dehaḥ nā"si | "tad eva" cetanāmātram eva san | "tvam
 anyena" hetukartṛbhūtena kṛtvā | "cet" yadi | "cetasi" citikriyāṃ prati
 kartṛtvaṃ bhajasi | "tat" tadā | "tvam" na "vidyase" nāsi | tasyaiva 
sattvāt | na hi dvayoḥ sattā yuktā vyarthatvāt ||&nbsp;MoT_2,9.28 ||<br>
<br>
<br>
<br>
punar api pūrvaślokottarārdhaniścitam artham eva kathayati<br>
&nbsp;&nbsp;&nbsp;&nbsp;&nbsp;anyas tvāṃ cetayati cet tat tvayy asati ko 'paraḥ /<br>
&nbsp;&nbsp;&nbsp;&nbsp;&nbsp;kam imaṃ cetayet tasmād anavasthā na vāstavī // Mo_2,9.29 //<br>
"anyaḥ tvām cet cetayati" citikriyākartṛtvam prerayati | "tat" tadā | 
"tvayi asati" pūrvoktayuktyā sattām abhajati sati | sa iti "kam imam" 
kiṃrūpam | idantāspandaṃ tvāṃ | "cetayet" citikriyākartṛtvaṃ prati 
prerayet | na hy asataḥ preraṇaṃ yuktam iti bhāvaḥ | ataḥ anyaḥ kaścit 
preryaḥ kalpanīyaḥ | so 'pi tvatsamānayogakṣema eveti kutrāpi preryatayā
 viśrāntir na syād | ataḥ tvam eva preryaprerakabhāvena sthito 'sīty 
abhiprāyeṇopasaṃhāraṃ karoti | "tasmād" iti | "tasmāt" tato hetoḥ | 
"anavasthā" preryānavasthitiḥ | "vāstavī" paramārthabhūtā | "na" 
bhavati&nbsp;| tavaiva preryaprerakatvābhyāṃ sthitatvāt | ato na kaścit 
tavānyaḥ prerakaḥ astīti bhāvaḥ ||&nbsp;MoT_2,9.29 ||<br>
<br>
<br>
<br>
prakṛtam anusarati<br>
&nbsp;&nbsp;&nbsp;&nbsp;&nbsp;śubhāśubhābhyāṃ mārgābhyāṃ vahantī vāsanāsarit /<br>
&nbsp;&nbsp;&nbsp;&nbsp;&nbsp;pauruṣeṇa prayatnena yojanīyā śubhe pathi // Mo_2,9.30 //<br>
"yojanīyā" pravartanīyā | bhogatyāgaparāmarśākhyaṃ śubhānusandhānam eva satataṃ kāryam iti bhāvaḥ ||&nbsp;MoT_2,9.30 ||<br>
<br>
<br>
&nbsp;&nbsp;&nbsp;&nbsp;&nbsp;aśubheṣu samāviṣṭaṃ śubheṣv evāvatārayet /<br>
&nbsp;&nbsp;&nbsp;&nbsp;&nbsp;svamanaḥ puruṣārthena balena balināṃ vara // Mo_2,9.31 //<br>
"samāviṣṭam" saṃlīnam | "avatārayet" nayet ||&nbsp;MoT_2,9.31 ||<br>
<br>
<br>
&nbsp;&nbsp;&nbsp;&nbsp;&nbsp;aśubhāc calitaṃ yāti śubhaṃ tasmād apītarat /<br>
&nbsp;&nbsp;&nbsp;&nbsp;&nbsp;jantoś cittaṃ tu paśuvat tasmāt tat pālayed balāt // Mo_2,9.32 //<br>
"aśubhāt" bhogārjanaparāmarśarūpāt aśubhānusandhānāt | "tasmād api" śubhād api | "pālayed" aśubhāt rakṣet ||&nbsp;MoT_2,9.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;samatāsāntvanenāśu na drāg iti śanaiḥ śanaiḥ /<br>
&nbsp;&nbsp;&nbsp;&nbsp;&nbsp;pauruṣeṇa prayatnena pālayec cittabālakam // Mo_2,9.33 //<br>
"samatā" sarvam idaṃ brahmety evaṃrūpā buddhiḥ | tayā yat "sāntvanam" 
samāśvāsanaṃ tena | "na drāg iti" na jhaṭiti | etasyārthaṃ svakaṇṭhena 
kathayati | "śanaiḥ śanair" iti samyagvicāreṇa | na tu 
prāṇarodhanādirūpeṇa haṭhenety arthaḥ&nbsp;||&nbsp;MoT_2,9.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vāsanaughas tvayā pūrvam abhyāsena ghanīkṛtaḥ /<br>
&nbsp;&nbsp;&nbsp;&nbsp;&nbsp;śubho vāpy aśubho rāma śubham adya ghanīkuru // Mo_2,9.34 //<br>
"adya" | "madupadeśene"ti śeṣaḥ ||&nbsp;MoT_2,9.34 ||<br>
<br>
<br>
&nbsp;&nbsp;&nbsp;&nbsp;&nbsp;prāgabhyāsavaśād yātā yadā te vāsanodayam /<br>
&nbsp;&nbsp;&nbsp;&nbsp;&nbsp;tadābhyāsasya sāphalyaṃ viddhi tvam arimardana // Mo_2,9.35 //<br>
"abhyāsasya" samastasyābhyāsasya ||&nbsp;MoT_2,9.35 ||<br>
<br>
<br>
&nbsp;&nbsp;&nbsp;&nbsp;&nbsp;idānīm api te yāti ghanatāṃ vāsanānagha /<br>
&nbsp;&nbsp;&nbsp;&nbsp;&nbsp;abhyāsavaśatas tasmāc chubhābhyāsam upāhara // Mo_2,9.36 //<br>
"idānīm" asmin janmani | "upāhara" ānaya ||&nbsp;MoT_2,9.36 ||<br>
<br>
<br>
&nbsp;&nbsp;&nbsp;&nbsp;&nbsp;pūrvaṃ ced ghanatāṃ yātā nābhyāsāt tava vāsanā /<br>
&nbsp;&nbsp;&nbsp;&nbsp;&nbsp;vardhiṣyate tu nedānīm api tāta sukhī bhava // Mo_2,9.37 //<br>
vāsanārāhityamātrasyaiva parame pade yatatvāt iti bhāvaḥ ||&nbsp;MoT_2,9.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃdigdhāyām api bhṛśaṃ śubham eva samāhara /<br>
&nbsp;&nbsp;&nbsp;&nbsp;&nbsp;asyāṃ tu vāsanāvṛddhau śubhād doṣo na kaścana // Mo_2,9.38 //<br>
"asyāṃ vāsanāvṛddhau saṃdigdhāyām" kim abhyāsād vardhate na veti 
sandehaviṣayāyām "api" satyāṃ | tvaṃ "bhṛśaṃ śubham eva samāhara" 
abhyāsaviṣayīkuru | yataḥ "śubhāt kaścana doṣo na" bhavati 
||&nbsp;MoT_2,9.38 ||<br>
<br>
<br>
<br>
sandehasyāyuktatāṃ kathayati<br>
&nbsp;&nbsp;&nbsp;&nbsp;&nbsp;yad yad abhyasyate loke tanmayenaiva bhūyate /<br>
&nbsp;&nbsp;&nbsp;&nbsp;&nbsp;ity ākumāraṃ prajñeṣu dṛṣṭaṃ sandehavarjitam // Mo_2,9.39 //<br>
"loke" saṃsāre | "puruṣeṇe"ti śeṣaḥ ||&nbsp;MoT_2,9.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śubhavāsanayā yuktas tad atra bhava bhūtaye /<br>
&nbsp;&nbsp;&nbsp;&nbsp;&nbsp;paraṃ pauruṣam āśritya vijityendriyapañcakam // Mo_2,9.40 //<br>
"bhūtaye" jīvanmuktākhyasaṃpatprāptaye ||&nbsp;MoT_2,9.40 ||<br>
<br>
<br>
&nbsp;&nbsp;&nbsp;&nbsp;&nbsp;avyutpannamanā yāvad bhavān ajñātatatpadaḥ /<br>
&nbsp;&nbsp;&nbsp;&nbsp;&nbsp;guruśāstrapramāṇais tu nirṇītaṃ tāvad ācara // Mo_2,9.41 //<br>
"avyutpannamanāḥ" jñānarahitaḥ | ata ev"ājñātatatpadaḥ" 
ajñātabrahmākhyotkṛṣṭasthānaḥ | "nirṇītam" tatpadanirṇayam | bhāve 
ktaprayoge "nirṇītam" iti siddham&nbsp;||&nbsp;MoT_2,9.41 ||<br>
<br>
<br>
&nbsp;&nbsp;&nbsp;&nbsp;&nbsp;tataḥ kaṣāyapākena nūnaṃ vijñātavastunā /<br>
&nbsp;&nbsp;&nbsp;&nbsp;&nbsp;śubho 'py asau tvayā tyājyo bhāvanaugho nirādhinā // Mo_2,9.42 //<br>
"kaṣāyapākena" lakṣaṇayā parakoṭiprāptyā | "bhāvanaughaḥ" nirṇayarūpaḥ 
vāsanāsamūhaḥ | "nirādhinā" śubhavāsanākhyacittapīḍārahitena 
||&nbsp;MoT_2,9.42 ||<br>
<br>
<br>
sargāntaślokena śrīrāmasyāvasthānam anuṣṭheyatvenopadiśati<br>
&nbsp;&nbsp;&nbsp;&nbsp;&nbsp;yad atisubhagam āryasevitaṃ tac<br>
&nbsp;&nbsp;&nbsp;&nbsp;&nbsp;chubham anusṛtya manojñabhāvabuddhyā /<br>
&nbsp;&nbsp;&nbsp;&nbsp;&nbsp;adhigamaya padaṃ sadāviśokaṃ<br>
&nbsp;&nbsp;&nbsp;&nbsp;&nbsp;tad anu tad apy avamucya sādhu tiṣṭha // Mo_2,9.43 //<br>
tvaṃ | "yat atisubhagam" ata ev"āryasevitam" bhavati | "tac chubhaṃ" 
pauruṣam | "manojñabhāvā" śubhavāsanā yā matiḥ | tayā karaṇabhūtayā | 
"anusṛtya" satatānuṣṭhānaviṣayatāṃ nītvā | "aviśokaṃ" duḥkharahitaṃ | 
"padaṃ" jīvanmuktirūpaṃ sthānaṃ | "adhigamaya" prāpnuhi | ārṣaḥ svārthe 
ṇic | "tad anu" kālāntare | "tad api" jīvanmuktipadam api "avamucya" | 
"sādhu" samyak | "tiṣṭha" videhamuktau sthirībhavety arthaḥ | iti śivam 
||&nbsp;MoT_2,9.43 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe navamaḥ sargaḥ || 2,9 ||<br>
<br>
<br>
************************************************************************<br>
<br>
oṃ paramam upasaṃhāraṃ karoti<br>
&nbsp;&nbsp;&nbsp;&nbsp;&nbsp;ataḥ pauruṣam āśritya śreyase nityabāndhavam /<br>
&nbsp;&nbsp;&nbsp;&nbsp;&nbsp;ekāgraṃ kuru cittaṃ tvaṃ śṛṇu coktam idaṃ mama // Mo_2,10.1 //<br>
"uktam" upadeśam ||&nbsp;MoT_2,10.1 ||<br>
<br>
<br>
&nbsp;&nbsp;&nbsp;&nbsp;&nbsp;avāntarābhipātīni svārūḍhāni manoratham /<br>
&nbsp;&nbsp;&nbsp;&nbsp;&nbsp;pauruṣeṇendriyāṇy āśu saṃyamya samatāṃ naya // Mo_2,10.2 //<br>
"avāntareṣu" bhogarūpeṣu madhyameṣu viśrāntisthāneṣu | na tu 
paramātmarūpe parame viśrāntisthāne | "abhipātīni" patanaśīlāni | 
"manorathaṃ" cittānusandhānam | "svārūḍhāni" suṣṭhu ārūḍhāni | 
"indriyāṇi saṃyamya" pratyāhṛtya | "samatāṃ" rāgadveṣarahitatvam "naya" |
 anyathā na śroṣyasīti bhāvaḥ ||&nbsp;MoT_2,10.2 ||<br>
<br>
<br>
&nbsp;&nbsp;&nbsp;&nbsp;&nbsp;ihāmutra ca siddhyarthaṃ puruṣārthaphalapradām /<br>
&nbsp;&nbsp;&nbsp;&nbsp;&nbsp;mokṣopāyamayīṃ vakṣye saṃhitāṃ sārasammitām // Mo_2,10.3 //<br>
"mokṣopāyamayīṃ" mokṣasya yaḥ upāyaḥ tanmayīm tadvācakām ity arthaḥ | 
"saṃhitām" śāstram | "sārasammitām" sāratulyām ||&nbsp;MoT_2,10.3 ||<br>
<br>
<br>
&nbsp;&nbsp;&nbsp;&nbsp;&nbsp;apunargrahaṇāyāntas tyaktvā saṃsāravāsanām /<br>
&nbsp;&nbsp;&nbsp;&nbsp;&nbsp;saṃpūrṇau śamasantoṣāv ādāyodārayā dhiyā // Mo_2,10.4 //<br>
&nbsp;&nbsp;&nbsp;&nbsp;&nbsp;sapūrvāparavākyārthavicāraviṣayādṛtam /<br>
&nbsp;&nbsp;&nbsp;&nbsp;&nbsp;manaḥ samarasaṃ kṛtvā sānusandhānam ātmani // Mo_2,10.5 //<br>
&nbsp;&nbsp;&nbsp;&nbsp;&nbsp;sukhaduḥkhakṣayakaraṃ mahānandaikasādhanam /<br>
&nbsp;&nbsp;&nbsp;&nbsp;&nbsp;mokṣopāyam imaṃ rāma vakṣyamāṇaṃ mayā śṛṇu // Mo_2,10.6 //<br>
he "rāma" | tvaṃ "mayā vakṣyamāṇaṃ mokṣopāyaṃ śṛṇu" | kiṃ kṛtvā | 
"apunargrahaṇāye"tyādi | suṣuptau tyaktām api vāsanāṃ puruṣaḥ punaḥ 
gṛhṇātīti "apunargrahaṇāye"ty uktam | "antaḥ" manasi | anyathā na śrotuṃ
 śaknoṣīti bhāvaḥ | "ādāya" gṛhītvā | "manaḥ" kathaṃbhūtaṃ | "ātmani 
samarasam" ekarasam | na tu viṣayeṣu vikṣiptaṃ | tathā "sapūrvāparaḥ" 
saṃpūrṇaḥ yaḥ "vākyārthavicāraḥ" | sa eva "viṣayaḥ" saṃcārasthānam | 
tatr"ādṛtam" ||&nbsp;MoT_2,10.4-6 ||<br>
<br>
<br>
&nbsp;&nbsp;&nbsp;&nbsp;&nbsp;imāṃ mokṣakathāṃ śrutvā saha sarvair vivekibhiḥ /<br>
&nbsp;&nbsp;&nbsp;&nbsp;&nbsp;padaṃ yāsyasi nirduḥkhaṃ nāśo yatra na vidyate // Mo_2,10.7 //<br>
"padam" viśrāntisthānam ||&nbsp;MoT_2,10.7 ||<br>
<br>
<br>
evaṃ śrīrāmasya pauruṣam āśrayaṇīyatvenopadiśya viśvāmitrapreraṇayā smṛtaṃ brahmoktam upadeśaṃ kathayituṃ prastāvaṃ karoti<br>
&nbsp;&nbsp;&nbsp;&nbsp;&nbsp;idam uktaṃ purākalpe brahmaṇā parameṣṭhinā /<br>
&nbsp;&nbsp;&nbsp;&nbsp;&nbsp;sarvaduḥkhakṣayakaraṃ paramāśvāsanaṃ dhiyaḥ // Mo_2,10.8 //<br>
"idaṃ" vakṣyamāṇaṃ | "dhiyaḥ" buddheḥ | "paramāśvāsanam" utkṛṣṭaṃ āśvāsanakāri ||&nbsp;MoT_2,10.8 ||<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;kenoktaṃ kāraṇenedaṃ brahman pūrvaṃ svayaṃbhuvā /<br>
&nbsp;&nbsp;&nbsp;&nbsp;&nbsp;kathaṃ ca bhavatā prāptam etat kathaya me prabho // Mo_2,10.9 //<br>
"idaṃ" vakṣyamāṇaṃ jñānam ||&nbsp;MoT_2,10.9 ||<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;asty anantavilāsātmā sarvagaḥ sarvasaṃśrayaḥ /<br>
&nbsp;&nbsp;&nbsp;&nbsp;&nbsp;cidākāśo 'vināśātmā pradīpaḥ sarvavastuṣu // Mo_2,10.10 //<br>
"cidākāśaḥ" cid iti nāmadheyaḥ ākāśaḥ "cidākāśaḥ" | saḥ "asti" 
paramārthasan bhavati | kathaṃbhūtaḥ | "anantāḥ" aparicchinnāḥ | ye 
"vilāsāḥ" sargāvabhāsanasaṃkocanarūpāḥ vilāsāḥ te | "ātmā" svarūpaṃ 
yasya saḥ | tathā "sarvagaḥ" sarvavyāpakatvāt upacāreṇa sarvagantā | na 
hi mukhyaṃ sarvagatvam asya saṃbhavati niṣkriyatvena 
gamikriyānāśrayatvāt | punaḥ kathaṃbhūtaḥ | "sarveṣām" samastānāṃ 
bhāvābhāvasvarūpāṇāṃ padārthānāṃ | "saṃśrayaḥ" sphūrtipradatvena 
sattāpradatvena cāśrayaḥ | punaḥ kathaṃbhūtaḥ | "avināśātmā" vināśasyāpi
 sākṣitayā sattāpradatvena ca tena rahitaḥ ātmā yasya saḥ | na hi 
svasphūrtipradasya svasattāpādakasya ca kaścit āvaraṇaṃ kartuṃ śaktaḥ 
tadāvṛtau svasyāpy asiddhatvāt | punaḥ kathaṃbhūtaḥ | "sarvavastuṣu 
pradīpaḥ" prakāśakatvāt | nanu kutrāsāv astīti cen | na | sarvatra 
vartamānasya kutreti vaktum aśakyatvāt | nanu tathāpi kathaṃ nāsau 
sarvatra dṛśyate iti ced | asad etat&nbsp;| draṣṭrekasvarūpe tasmin 
kathaṃ na dṛśyata ity asyāpi vaktum aśakyatvāt&nbsp;| tathāpi ko 'sāv 
iti cet | yaḥ pṛcchati sa eveti brūmaḥ | nanu kaḥ pṛcchati iti 
cet&nbsp;| ahantayā atiprākaṭyena bhāsamānaḥ saḥ svayam eva svāntaḥ 
vicāryatām ity alaṃ rahasyodghāṭanena ||&nbsp;MoT_2,10.10 ||<br>
<br>
<br>
<br>
tataḥ kim ity | atrāha<br>
&nbsp;&nbsp;&nbsp;&nbsp;&nbsp;spandāspandasamākārāt tato viṣṇur ajāyata /<br>
&nbsp;&nbsp;&nbsp;&nbsp;&nbsp;spandamānarasāpūrāt taraṅgaḥ sāgarād iva // Mo_2,10.11 //<br>
"spandāspandayoḥ" sṛṣṭyāveśaudāsīnyayoḥ "samākārāt" 
cittvākhyasamānākārayuktāt | "tataḥ" tasmāc cidākāśāt | "viṣṇuḥ" 
bhāvisṛṣṭisthitikārī nārāyaṇākhyo devatāviśeṣaḥ | samaṣṭirūpaṃ 
śuddhabuddhitattvaṃ c"ājāyata" | saṃhārakāraṇasya śuddhāhaṅkārarūpasya 
rudrasya kathanaṃ sṛṣṭimātrakathanākāṅkṣayā na kṛtam | viṣṇuḥ ka "iva" |
 "taraṅga iva" | yathā "spandamānarasāpūrāt sāgarāt taraṅgaḥ" jāyate 
tathety arthaḥ ||&nbsp;MoT_2,10.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sumerukarṇikāt tasya digdalād dhṛdayāmbujāt /<br>
&nbsp;&nbsp;&nbsp;&nbsp;&nbsp;tārakākesaravataḥ parameṣṭhī vyajāyata // Mo_2,10.12 //<br>
"tasya" nārāyaṇasya śuddhabuddhitattvasya ca | "sumerukarṇikāt" tathā 
"tārakākesarāt hṛdayāmbujāt" hṛtkamalāt tadantargatāt brahmāṇḍāt iti 
yāvat | bhāvisarvajagadādhāratvayogyāt svarūpaleśāc ca | "parameṣṭhī" 
bhāvisṛṣṭyutpattikārī brahmākhyo devatāviśeṣaḥ | samaṣṭirūpaṃ 
śuddhamanastattvaṃ ca "vyajāyata"&nbsp;||&nbsp;MoT_2,10.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vedavedārthadeveśamunimaṇḍalamālitam /<br>
&nbsp;&nbsp;&nbsp;&nbsp;&nbsp;so 'sṛjat sakalaṃ sargaṃ vikalpaughaṃ yathā manaḥ // Mo_2,10.13 //<br>
"sakalaṃ" jagat bāhyatvena bhāsamānaṃ samastaṃ jagat | 
samaṣṭibhūtaśuddhamanastattvarūpāt | parameṣṭhina eva hi sarvaṃ jagad 
utpannam | atropamānatvaṃ vyaṣṭirūpasya "manasaḥ" jñeyam | 
samaṣṭirūpasya manasaḥ upameyatvāt&nbsp;||&nbsp;MoT_2,10.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jambudvīpasya koṇe 'smin varṣe bhāratanāmani /<br>
&nbsp;&nbsp;&nbsp;&nbsp;&nbsp;sa sasarja janaṃ putrair ādhivyādhipariplutam // Mo_2,10.14 //<br>
"janam" mānavajanam | "putraiḥ" prajāpatibhiḥ kṛtvā sāmānyajanaiś ca ||&nbsp;MoT_2,10.14 ||<br>
<br>
<br>
janaṃ viśinaṣṭi<br>
&nbsp;&nbsp;&nbsp;&nbsp;&nbsp;bhāvābhāvaviṣaṇṇāṅgam utpātadhvaṃsatatparam /<br>
&nbsp;&nbsp;&nbsp;&nbsp;&nbsp;sarge 'smin bhūtajātīnām āpyāyanakaraṃ param // Mo_2,10.15 //<br>
"bhūtajātīnāṃ" devādīnām | "āpyāyanakaram" havyakavyādidvāreṇa tṛptikaram&nbsp;||&nbsp;MoT_2,10.15 ||<br>
<br>
<br>
&nbsp;&nbsp;&nbsp;&nbsp;&nbsp;janasya tasya duḥkhaṃ sad dṛṣṭvā sakalalokakṛt /<br>
&nbsp;&nbsp;&nbsp;&nbsp;&nbsp;jagāma karuṇām īśaḥ putraduḥkhād yathā pitā // Mo_2,10.16 //<br>
"tasya janasya" mānavajanasya | "īśaḥ" brahmā śuddhamanastattvaṃ ca | 
"karuṇāṃ" dayām | atra ca śuddhamanasaḥ karuṇā 
sṛjyamānasmṛtikāracittāveśadvāreṇa jñeyety alaṃ rahasyodghāṭanena 
||&nbsp;MoT_2,10.16 ||<br>
<br>
<br>
nanu tataḥ kim akarod ity | atrāha<br>
&nbsp;&nbsp;&nbsp;&nbsp;&nbsp;ka eteṣāṃ hatāśānāṃ duḥkhasyānto hatāyuṣām /<br>
&nbsp;&nbsp;&nbsp;&nbsp;&nbsp;syād iti kṣaṇam ekāgraś cintayām āsa bhūtapaḥ // Mo_2,10.17 //<br>
"hatāśānāṃ" naṣṭānāṃ | "hatāyuṣāṃ" naśvarāṇāṃ | "antaḥ" avasānaṃ ||&nbsp;MoT_2,10.17 ||<br>
<br>
<br>
brahmaṇaḥ cintām upasaṃharati<br>
&nbsp;&nbsp;&nbsp;&nbsp;&nbsp;iti saṃcintya bhagavān sasarja punar īśvaraḥ /<br>
&nbsp;&nbsp;&nbsp;&nbsp;&nbsp;tapo dharmaṃ ca dānaṃ ca satyaṃ tīrthāni caiva ha // Mo_2,10.18 //<br>
"sasarja" svayaṃ | kṛteṣu smṛtiśāstreṣu janān prati kartavyatvena dṛṣṭavān ity arthaḥ ||&nbsp;MoT_2,10.18 ||<br>
<br>
<br>
&nbsp;&nbsp;&nbsp;&nbsp;&nbsp;etat sṛṣṭvā punar devaś cintayām āsa bhūtakṛt /<br>
&nbsp;&nbsp;&nbsp;&nbsp;&nbsp;puṃsāṃ nānena sarvasya duḥkhasyānta iti svayam // Mo_2,10.19 //<br>
spaṣṭam ||&nbsp;MoT_2,10.19 ||<br>
<br>
<br>
punaḥ kena puṃsāṃ sarvasya duḥkhasyāntaḥ bhaviṣyatīty āśaṅkya cintayati<br>
&nbsp;&nbsp;&nbsp;&nbsp;&nbsp;nirvāṇaṃ nāma paramaṃ sukhaṃ yena punar janaḥ /<br>
&nbsp;&nbsp;&nbsp;&nbsp;&nbsp;na jāyate na mriyate taj jñānād eva labhyate // Mo_2,10.20 //<br>
tan nirvāṇaṃ kena syād ity āśaṅkya cintayati | "taj jñānād" iti | "tat" 
nirvāṇam | "jñānāt eva" paramātmatattvajñānāt eva | na tu 
tapaḥprabhṛtibhyaḥ "labhyate" ||&nbsp;MoT_2,10.20 ||<br>
<br>
<br>
"eva"kāraprayogayogyatāṃ svayam eva sādhayati<br>
&nbsp;&nbsp;&nbsp;&nbsp;&nbsp;saṃsārottaraṇe jantor upāyo jñānam eva hi /<br>
&nbsp;&nbsp;&nbsp;&nbsp;&nbsp;tapo dānaṃ tathā tīrtham aṇūpāyaḥ prakīrtitaḥ // Mo_2,10.21 //<br>
"aṇūpāyaḥ" avāntaropāyaḥ ||&nbsp;MoT_2,10.21 ||<br>
<br>
<br>
<br>
tarhi janānāṃ jñānaṃ kathaṃ setsyatīty āśaṅkya cintayati<br>
&nbsp;&nbsp;&nbsp;&nbsp;&nbsp;tat tāvad duḥkhamokṣārthaṃ janasyāsya mahātmanaḥ /<br>
&nbsp;&nbsp;&nbsp;&nbsp;&nbsp;pratyagraṃ taruṇopāyam āśu prakaṭayāmy aham // Mo_2,10.22 //<br>
iyaṃ cintā tu utpādayiṣyamāṇajñānopadeśakāracintāveśadvāreṇa jñeyā ||&nbsp;MoT_2,10.22 ||<br>
<br>
<br>
parameṣṭhicintām upasaṃharati<br>
&nbsp;&nbsp;&nbsp;&nbsp;&nbsp;iti saṃcintya bhagavān brahmā kamalasaṃbhavaḥ /<br>
&nbsp;&nbsp;&nbsp;&nbsp;&nbsp;manasā parisaṃkalpya mām utpāditavān imam // Mo_2,10.23 //<br>
"mām" proktasvacintodbhavasthānabhūtānām upadeśakārāṇāṃ madhye 
mukhyabhūtaṃ tvādṛśajanajñānotpādanasamarthaṃ 
mokṣopāyākhyaśāstropadeśakaṃ vasiṣṭhākhyaṃ "mām" | "manase"ti rāhoḥ śira
 itivat prayogaḥ ||&nbsp;MoT_2,10.23 ||<br>
<br>
<br>
<br>
nanu kenopādānakāraṇena tvam utpanna ity | atrāha<br>
&nbsp;&nbsp;&nbsp;&nbsp;&nbsp;kuto 'py utpanna evāśu tato 'haṃ samupasthitaḥ /<br>
&nbsp;&nbsp;&nbsp;&nbsp;&nbsp;pitus tasya puraḥ śīghram ūrmir ūrmer ivānagha  // Mo_2,10.24 //<br>
"kuto 'pi" anirvācyāt kasmāccid upādānakāraṇāt | "utpannaḥ aham" | 
"tataḥ tasya pituḥ puraḥ śīghram upasthitaḥ" prāptaḥ | ka "ivo"tpannaḥ |
 "ūrmir ūrmer iva" paramārthavicāre sarveṣām utpattir adṛśyeveti 
sāmānyotpattir evātroktety alaṃ rahasyodghāṭanena ||&nbsp;MoT_2,10.24 
||&nbsp;&nbsp;&nbsp;&nbsp;&nbsp;<br>
kīdṛśaḥ tvam upasthitaḥ kiṃ ca kṛtavān ity | atrāha<br>
&nbsp;&nbsp;&nbsp;&nbsp;&nbsp;kamaṇḍaludharo nāthaḥ sakamaṇḍalunā mayā /<br>
&nbsp;&nbsp;&nbsp;&nbsp;&nbsp;sākṣamālaḥ sākṣamālaṃ sa praṇamyābhivāditaḥ // Mo_2,10.25 //<br>
"sākṣamālam" iti pūrvakālakriyāviśeṣaṇam | etena svasya dhyānam uktam ||&nbsp;MoT_2,10.25 ||<br>
<br>
<br>
<br>
tataḥ tava tena kim uktaṃ kṛtaṃ cety | atrāha<br>
&nbsp;&nbsp;&nbsp;&nbsp;&nbsp;ehi putreti mām uktvā sa svābjasyottare dale /<br>
&nbsp;&nbsp;&nbsp;&nbsp;&nbsp;śukle 'bhra iva śītāṃśuṃ yojayām āsa pāṇinā // Mo_2,10.26 //<br>
atra śuddhamanaḥsparśaḥ mayi jātaḥ iti bhaṅgyā uktam ||&nbsp;MoT_2,10.26 ||<br>
<br>
<br>
&nbsp;&nbsp;&nbsp;&nbsp;&nbsp;mṛgakṛttiparīdhāno mṛgakṛttinijāmbaram /<br>
&nbsp;&nbsp;&nbsp;&nbsp;&nbsp;mām uvāca pitā brahmā sa haṃsaḥ sārasaṃ yathā // Mo_2,10.27 //<br>
"mām" vasiṣṭhākhyaṃ mām | vacanaṃ cātrāntaraḥ parāmarśaḥ jñeyaḥ ||&nbsp;MoT_2,10.27 ||<br>
<br>
<br>
<br>
kim uvācety | atrāha<br>
&nbsp;&nbsp;&nbsp;&nbsp;&nbsp;muhūrtamātraṃ te putra ceto vānaracañcalam /<br>
&nbsp;&nbsp;&nbsp;&nbsp;&nbsp;ajñānam abhyāviśatu śaśaḥ śaśadharaṃ yathā // Mo_2,10.28 //<br>
āntarabhāvena sthitaśuddhacittavaśenaiva hi sarveṣām ajñānitvaṃ 
jñānitvaṃ ca bhavati | etena prathamaṃ svasya jñānitvaṃ dyotitam 
||&nbsp;MoT_2,10.28 ||<br>
<br>
<br>
brahmavacanam upasaṃharati<br>
&nbsp;&nbsp;&nbsp;&nbsp;&nbsp;iti tenāśu śaptaḥ san vicārasamanantaram /<br>
&nbsp;&nbsp;&nbsp;&nbsp;&nbsp;ahaṃ vismṛtavān sarvaṃ svarūpam amalaṃ dvijaḥ // Mo_2,10.29 //<br>
"ahaṃ dvijaḥ" vasiṣṭhākhyaḥ brāhmaṇaḥ | svaṃ "svarūpaṃ" | "vismṛtavān" vyasmārṣam iti sambandhaḥ ||&nbsp;MoT_2,10.29 ||<br>
<br>
<br>
&nbsp;&nbsp;&nbsp;&nbsp;&nbsp;athāhaṃ dīnatāṃ yātaḥ sthito 'saṃbuddhayā dhiyā /<br>
&nbsp;&nbsp;&nbsp;&nbsp;&nbsp;duḥkhaśokābhisaṃtapto jāto jana ivādhamaḥ // Mo_2,10.30 //<br>
"asaṃbuddhayā" niścayarahitayā ||&nbsp;MoT_2,10.30 ||<br>
<br>
<br>
&nbsp;&nbsp;&nbsp;&nbsp;&nbsp;kaṣṭaṃ saṃsāranāmāyaṃ doṣaḥ katham ivāgataḥ /<br>
&nbsp;&nbsp;&nbsp;&nbsp;&nbsp;iti cintitavān antas tūṣṇīm eva vyavasthitaḥ // Mo_2,10.31 //<br>
aham "iti cintitavān" iti saṃbandhaḥ | etena ajñānitvānantaram svasya vairāgyaprādurbhāvaḥ sūcitaḥ ||&nbsp;MoT_2,10.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;athābhyadhāt sa māṃ tātaḥ putra kiṃ duḥkhavān asi /<br>
&nbsp;&nbsp;&nbsp;&nbsp;&nbsp;duḥkhopaghātaṃ māṃ pṛccha sukhī nityaṃ bhaviṣyasi // Mo_2,10.32 //<br>
"athābhyadhāt" uktavān | etena vairāgyānantaram mama jñānaṃ prati aunmukhyaṃ jātam iti sūcitam ||&nbsp;MoT_2,10.32 ||<br>
<br>
<br>
nanu tatas tvayā kiṃ kṛtam ity | atrāha<br>
&nbsp;&nbsp;&nbsp;&nbsp;&nbsp;tataḥ pṛṣṭaḥ sa bhagavān mayā sakalalokakṛt /<br>
&nbsp;&nbsp;&nbsp;&nbsp;&nbsp;hemapadmadalasthena saṃsāravyādhibheṣajam // Mo_2,10.33 //<br>
etena "mayā" svayam eva vimarṣaḥ kṛta iti sūcitam ||&nbsp;MoT_2,10.33 ||<br>
<br>
<br>
nanu tvayāsau kiṃ pṛṣṭas tena ca kim uktaṃ ity | atrāha<br>
&nbsp;&nbsp;&nbsp;&nbsp;&nbsp;kathaṃ nātha mahad duḥkham ayaṃ saṃsāra āgataḥ /<br>
&nbsp;&nbsp;&nbsp;&nbsp;&nbsp;kathaṃ ca kṣīyate jantor iti pṛṣṭena tena me // Mo_2,10.34 //<br>
&nbsp;&nbsp;&nbsp;&nbsp;&nbsp;taj jñānaṃ subahu proktaṃ yaj jñātvā pāvanaṃ param /<br>
&nbsp;&nbsp;&nbsp;&nbsp;&nbsp;ahaṃ pitur api prāyaḥ kilādhika iva sthitaḥ // Mo_2,10.35 //<br>
"pituḥ" ādhikyam śuddhamanastattvātilaṅghanena prāptā cinmātratā jñeyā |
 etena svasya svataḥsiddhatvam uktam | trividhā hi siddhāḥ uttarottaram 
utkarṣavantaḥ santi | gurutaḥ śāstrataḥ svata iti ||&nbsp;MoT_2,10.34-35
 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tato viditavedyaṃ māṃ nijaprakṛtim āsthitam /<br>
&nbsp;&nbsp;&nbsp;&nbsp;&nbsp;sa uvāca jagatkartā vaktā sakalakāraṇam // Mo_2,10.36 //<br>
mayi idaṃ sphuritam ity āntaro 'bhiprāyaḥ ||&nbsp;MoT_2,10.36 ||<br>
<br>
<br>
kim uvācety | atrāha<br>
&nbsp;&nbsp;&nbsp;&nbsp;&nbsp;śāpenājñapadaṃ nītvā pṛcchakas tvaṃ mayā kṛtaḥ /<br>
&nbsp;&nbsp;&nbsp;&nbsp;&nbsp;putrāsya jñānasārasya samastajanasiddhaye // Mo_2,10.37 //<br>
mama madhye evedam ajñatvaṃ prādurbhūtam āsīt iti mama sphuritam iti bhāvaḥ ||&nbsp;MoT_2,10.37 ||<br>
<br>
<br>
<br>
punaḥ kim uvācety | atrāha<br>
&nbsp;&nbsp;&nbsp;&nbsp;&nbsp;idānīṃ śāntaśāpas tvaṃ paraṃ bodham upāgataḥ /<br>
&nbsp;&nbsp;&nbsp;&nbsp;&nbsp;saṃsthito 'ham ivaikātmā kanakaṃ kanakād iva // Mo_2,10.38 //<br>
"idānīm ahaṃ" jñānī jāta ity api mama sphuritam iti bhāvaḥ ||&nbsp;MoT_2,10.38 ||<br>
<br>
<br>
tato 'pi punaḥ kim uvācety | atrāha<br>
&nbsp;&nbsp;&nbsp;&nbsp;&nbsp;gacchedānīṃ mahāpīṭhe jambudvīpāntarasthitam  /<br>
&nbsp;&nbsp;&nbsp;&nbsp;&nbsp;sādho bhāratavarṣaṃ tvaṃ lokānugrahahetunā // Mo_2,10.39 //<br>
spaṣṭaṃ ||&nbsp;MoT_2,10.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatra kriyākāṇḍaparās tvayā putra mahādhiyaḥ /<br>
&nbsp;&nbsp;&nbsp;&nbsp;&nbsp;upadeśyāḥ kriyākāṇḍakrameṇa kramaśālinaḥ // Mo_2,10.40 //<br>
spaṣṭam ||&nbsp;MoT_2,10.40 ||<br>
<br>
<br>
&nbsp;&nbsp;&nbsp;&nbsp;&nbsp;viraktacittāś ca tathā mahāprājñā virāgiṇaḥ /<br>
&nbsp;&nbsp;&nbsp;&nbsp;&nbsp;upadeśyās tvayā sādho jñānenānandadāyinā // Mo_2,10.41 //<br>
tataḥ ahaṃ vairāgyarahitānāṃ karmakāṇḍadvāreṇopadeśaṃ karomi | 
viraktānāṃ tu jñānakāṇḍadvāreṇety api sphuritam | anyathā tvadupadeśe 
'py ahaṃ na pravarteyam iti bhāvaḥ ||&nbsp;MoT_2,10.41 ||<br>
<br>
<br>
brahmavākyam upasaṃharati<br>
&nbsp;&nbsp;&nbsp;&nbsp;&nbsp;iti tena niyukto 'haṃ pitrā kamalayoninā /<br>
&nbsp;&nbsp;&nbsp;&nbsp;&nbsp;iha rāghava tiṣṭhāmi yāvad bhūtaparaṃparā // Mo_2,10.42 //<br>
"yāvad bhūtaparaṃpare"ty upadeṣṭṛbhūtajñānisāmānyenoktam svasya 
cirajīvitvena vā | bāhya arthas tu  sphuṭatayā na pratipadam uktaḥ 
||&nbsp;MoT_2,10.42 ||<br>
<br>
<br>
<br>
sargāntaślokenaitat samāpayati<br>
&nbsp;&nbsp;&nbsp;&nbsp;&nbsp;kartavyam asti mama neha hi kiṃcid eva<br>
&nbsp;&nbsp;&nbsp;&nbsp;&nbsp;sthātavyam ity abhimanā bhuvi saṃsthito 'smi /<br>
&nbsp;&nbsp;&nbsp;&nbsp;&nbsp;saṃśāntayā satatasuptadhiyeva vṛttyā<br>
&nbsp;&nbsp;&nbsp;&nbsp;&nbsp;kāryaṃ karomi na ca kiṃcid ahaṃ karomi // Mo_2,10.43 //<br>
"hi" niścaye | "mama" samastajñānisantānasya vasiṣṭhākhyasya ca | "iha" 
loke | "kiṃcit" "eva kartavyaṃ nāsti" paramātmatattvaprāptyā 
kṛtakṛtyatvāt | tathāpi "aham bhuvi" bhūmau | "saṃsthitaḥ asmi" | 
kathaṃbhūtaḥ | sthātavyam mayā ihāvaśyaṃ | niyatyanurodhena "sthātavyam 
iti" evam "abhimanāḥ" abhiniviṣṭamanāḥ niścitamanā iti yāvat | "ahaṃ 
saṃśāntayā" lābhālābhānusandhānarūpakṣobharahitayā "vṛttyā" vā | pāreṇa 
"kāryam" śarīrayātrānimittaṃ karma | akaraṇe pratyavāyanimittaṃ nityaṃ 
karma ca "karomi" | "vṛttyā" kayā "iva" | "satatasuptā" yā "dhīḥ"&nbsp;|
 tayā "ivā"tyantaśāntayety arthaḥ | tathāpi "ahaṃ kiṃcid" api "na ca 
karomi" nāhaṃ karteti niścayānubhāvād ity arthaḥ | iti śivam 
||&nbsp;MoT_2,10.43 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe daśamaḥ sargaḥ || 2,10 ||<br>
<br>
<br>
************************************************************************<br>
<br>
pūrvasargoktasyopasaṃhārakāṅkṣayā parāmarśaṃ karoti<br>
&nbsp;&nbsp;&nbsp;&nbsp;&nbsp;etat te kathitaṃ sarvaṃ jñānāvataraṇaṃ bhuvi /<br>
&nbsp;&nbsp;&nbsp;&nbsp;&nbsp;mayā svam īhitaṃ caiva kamalodbhavakalpitam // Mo_2,11.1 //<br>
"svam īhitam" nijaceṣṭitam | "kamalodbhavena" brahmaṇā 
śuddhamanastattvena ca&nbsp;| "kalpitam" āvirbhāvitaṃ iti | anena 
prakāreṇaiveha jñānam ihāvatīrṇam iti bhāvaḥ ||&nbsp;MoT_2,11.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tad idaṃ paramaṃ jñānaṃ śrotum adya tavānagha /<br>
&nbsp;&nbsp;&nbsp;&nbsp;&nbsp;bhṛśam utkaṇṭhitaṃ ceto mahataḥ sukṛtodayāt // Mo_2,11.2 //<br>
"tat" brahmaṇā uktam ||&nbsp;MoT_2,11.2 ||<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;kathaṃ brahman bhagavato loke jñānāvatāraṇe /<br>
&nbsp;&nbsp;&nbsp;&nbsp;&nbsp;sargād anantaraṃ buddhiḥ pravṛttā parameṣṭhinaḥ // Mo_2,11.3 //<br>
"kathaṃ" kimarthaṃ ity arthaḥ ||&nbsp;MoT_2,11.3 ||<br>
<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;parame brahmaṇi brahmā svabhāvavaśataḥ svayam /<br>
&nbsp;&nbsp;&nbsp;&nbsp;&nbsp;jātaḥ spandamayo nityam ūrmir ambunidhāv iva // Mo_2,11.4 //<br>
"parame" utkṛṣṭacinmātrasvarūpe | "spandamayaḥ" parimitāhaṃparāmarśamayaḥ&nbsp;||&nbsp;MoT_2,11.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sṛṣṭvaivam ātataṃ sargaṃ sargasya sakalā gatīḥ /<br>
&nbsp;&nbsp;&nbsp;&nbsp;&nbsp;bhūtabhavyabhaviṣyatsthā dadarśa parameśvaraḥ // Mo_2,11.5 //<br>
"dadarśa" | "jñānanetreṇe"ti śeṣaḥ ||&nbsp;MoT_2,11.5 ||<br>
<br>
<br>
&nbsp;&nbsp;&nbsp;&nbsp;&nbsp;satkriyākramakālasya kṛtādeḥ kṣaya āgate /<br>
&nbsp;&nbsp;&nbsp;&nbsp;&nbsp;moham ālokya lokānāṃ kāruṇyam agamat prabhuḥ // Mo_2,11.6 //<br>
"moham" bhaviṣyantam ity arthaḥ ||&nbsp;MoT_2,11.6 ||<br>
<br>
<br>
&nbsp;&nbsp;&nbsp;&nbsp;&nbsp;tato mām īśvaraḥ sṛṣṭvā jñānenāyojya cāsakṛt /<br>
&nbsp;&nbsp;&nbsp;&nbsp;&nbsp;visasarja mahīpīṭhe lokasyājñānaśāntaye // Mo_2,11.7 //<br>
"mām" vasiṣṭhākhyaṃ "mām" | "jñānena" paramātmajñānena | "āyojya" saṃyojya ||&nbsp;MoT_2,11.7 ||<br>
<br>
<br>
&nbsp;&nbsp;&nbsp;&nbsp;&nbsp;yathāhaṃ prahitas tena tathānye 'pi maharṣayaḥ /<br>
&nbsp;&nbsp;&nbsp;&nbsp;&nbsp;sanatkumārapramukhā nāradādyāś ca bhūriśaḥ // Mo_2,11.8 //<br>
etena ye bhūtā bhaviṣyantaś copadeṣṭāraḥ santi tatrāpīyam eva rītir astīti sūcitam ||&nbsp;MoT_2,11.8 ||<br>
<br>
<br>
&nbsp;&nbsp;&nbsp;&nbsp;&nbsp;kriyākrameṇa puṇyena tathā jñānakrameṇa ca /<br>
&nbsp;&nbsp;&nbsp;&nbsp;&nbsp;manomahāmayottabdham uddhartuṃ lokam īritāḥ // Mo_2,11.9 //<br>
"īritāḥ" visarjitāḥ | kiṃ kartum | "lokam" adhikāribhedāt "kriyākrameṇa 
jñānakrameṇa ca uddhartum" | "lokaṃ" kathaṃbhūtam | "mana" eva 
"mahāmayaḥ" mahārogaḥ&nbsp;| ten"ottabdham" baddham ||&nbsp;MoT_2,11.9 
||<br>
<br>
<br>
&nbsp;&nbsp;&nbsp;&nbsp;&nbsp;maharṣibhis tatas tais tu kṣīṇe kṛtayuge purā /<br>
&nbsp;&nbsp;&nbsp;&nbsp;&nbsp;kramāt kriyākrame śuddhe pṛthivyāṃ tanutāṃ gate // Mo_2,11.10 //<br>
&nbsp;&nbsp;&nbsp;&nbsp;&nbsp;kriyākramavidhānārthaṃ maryādāniyamāya ca |
 /&nbsp;&nbsp;&nbsp;&nbsp;&nbsp;pṛthagdeśavibhāgena bhūpālāḥ 
parikalpitāḥ // Mo_2,11.11 //<br>
spaṣṭam ||&nbsp;MoT_2,11.10-11 ||<br>
<br>
<br>
&nbsp;&nbsp;&nbsp;&nbsp;&nbsp;bahūni smṛtiśāstrāṇi yajñaśāstrāṇi cāvanau /<br>
&nbsp;&nbsp;&nbsp;&nbsp;&nbsp;dharmakāmārthe siddhyarthaṃ kalpitāny uditāny atha // Mo_2,11.12 //<br>
pari"kalpitāni" kṛtāni | "maharṣibhir" iti śeṣaḥ | yal lokaiḥ teṣām 
upadeśaḥ na śruta iti bhāvaḥ | "atha"śabdaḥ uttaraślokena saṃbandhanīyaḥ
 ||&nbsp;MoT_2,11.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kālacakre vahaty asmiṃs tato vigalite krame /<br>
&nbsp;&nbsp;&nbsp;&nbsp;&nbsp;pratyahaṃ bhojanapare jane śālyarjanonmukhe // Mo_2,11.13 //<br>
&nbsp;&nbsp;&nbsp;&nbsp;&nbsp;dvandvāni saṃpravṛttāni viṣayārthaṃ mahībhujām /<br>
&nbsp;&nbsp;&nbsp;&nbsp;&nbsp;daṇḍyatāṃ saṃprayātāni bhūtāni bhuvi bhūriśaḥ // Mo_2,11.14 //<br>
"dvandvāni" dvandvayuddhāni | "viṣayārtham" deśārtham | "daṇḍyatāṃ" 
daṇḍayogyatām | paradāragamanādipāpakaraṇāt iti bhāvaḥ 
||&nbsp;MoT_2,11.13-14 ||<br>
<br>
<br>
&nbsp;&nbsp;&nbsp;&nbsp;&nbsp;tato yuddhaṃ vinā bhūpā mahīṃ pālayituṃ kramāt /<br>
&nbsp;&nbsp;&nbsp;&nbsp;&nbsp;asamarthās tad āyātāḥ prajābhiḥ saha dīnatām // Mo_2,11.15 //<br>
spaṣṭam ||&nbsp;MoT_2,11.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;teṣāṃ dainyāpanodārthaṃ samyaksṛṣṭikramāya ca /<br>
&nbsp;&nbsp;&nbsp;&nbsp;&nbsp;tato 'smadādibhiḥ proktā mahatyo jñānadṛṣṭayaḥ // Mo_2,11.16 //<br>
"teṣām" rājñām ||&nbsp;MoT_2,11.16 ||<br>
<br>
<br>
&nbsp;&nbsp;&nbsp;&nbsp;&nbsp;adhyātmavidyā teneyaṃ pūrvaṃ rājasu varṇitā /<br>
&nbsp;&nbsp;&nbsp;&nbsp;&nbsp;tad anu prasṛtā loke rājavidyety udāhṛtā // Mo_2,11.17 //<br>
"rājavidyā rājaguhyam" ityādinā gītādau "rājavidyā"śabdena vyavahārāt iti bhāvaḥ&nbsp;||&nbsp;MoT_2,11.17 ||<br>
<br>
<br>
&nbsp;&nbsp;&nbsp;&nbsp;&nbsp;rājavidyā rājaguhyam adhyātmagrantham uttamam /<br>
&nbsp;&nbsp;&nbsp;&nbsp;&nbsp;jñātvā rāghava rājānaḥ parāṃ nirduḥkhatāṃ gatāḥ // Mo_2,11.18 //<br>
"rājaguhyam" iti adhyātmavidyāyāḥ aparaṃ nāma ||&nbsp;MoT_2,11.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha rājasv atīteṣu bahuṣv amalakīrtiṣu /<br>
&nbsp;&nbsp;&nbsp;&nbsp;&nbsp;asmād daśarathād rāma jāto 'dya tvam ihāvanau // Mo_2,11.19 //<br>
spaṣṭam ||&nbsp;MoT_2,11.19 ||<br>
<br>
<br>
&nbsp;&nbsp;&nbsp;&nbsp;&nbsp;tava cātiprasanne 'smiñ jātaṃ manasi pāvanam /<br>
&nbsp;&nbsp;&nbsp;&nbsp;&nbsp;nirnimittam idaṃ cāru vairāgyam arimardana // Mo_2,11.20 //<br>
"nirnimittam" bībhatsādirūpaṃ nimittaṃ vinā ||&nbsp;MoT_2,11.20 ||<br>
<br>
<br>
<br>
nanu nirnimittavairāgyena ko 'tiśayaḥ mamāstīty | atrāha<br>
&nbsp;&nbsp;&nbsp;&nbsp;&nbsp;sarvasyaiva hi bhavyasya sādhor api vivekinaḥ /<br>
&nbsp;&nbsp;&nbsp;&nbsp;&nbsp;nimittapūrvaṃ vairāgyaṃ jāyate rāma rājasam // Mo_2,11.21 //<br>
spaṣṭam ||&nbsp;MoT_2,11.21 ||<br>
<br>
<br>
&nbsp;&nbsp;&nbsp;&nbsp;&nbsp;idaṃ tv apūrvam utpannaṃ camatkārakaraṃ satām |<br>
&nbsp;&nbsp;&nbsp;&nbsp;&nbsp;tavānimittaṃ vairāgyaṃ sāttvikaṃ svavivekajam ||&nbsp;MoT_2,11.22 ||<br>
<br>
<br>
spaṣṭam ||&nbsp;MoT_2,11.22 ||<br>
<br>
<br>
&nbsp;&nbsp;&nbsp;&nbsp;&nbsp;bībhatsaṃ viṣamaṃ dṛṣṭvā ko nāma na virajyate /<br>
&nbsp;&nbsp;&nbsp;&nbsp;&nbsp;satāṃ tūttamavairāgyaṃ vivekād eva jāyate // Mo_2,11.23 //<br>
"bībhatsam" bībhatsarasālambanam dravyam ||&nbsp;MoT_2,11.23 ||<br>
<br>
<br>
&nbsp;&nbsp;&nbsp;&nbsp;&nbsp;te mahānto mahāprajñā nimittena vinaiva hi /<br>
&nbsp;&nbsp;&nbsp;&nbsp;&nbsp;vairāgyaṃ jāyate yeṣāṃ ta evāmalamānasāḥ // Mo_2,11.24 //<br>
amalamānasatvaṃ vinā hi nirnimittaṃ vairāgyaṃ notpadyate iti bhāvaḥ ||&nbsp;MoT_2,11.24 ||<br>
<br>
<br>
&nbsp;&nbsp;&nbsp;&nbsp;&nbsp;svavivekacamatkāraparāmarśaviraktayā /<br>
&nbsp;&nbsp;&nbsp;&nbsp;&nbsp;rājate hi dhiyā jantur yuveva vanamālayā // Mo_2,11.25 //<br>
"svavivekasya" yaḥ "camatkāraḥ" | tasya yaḥ "parāmarśaḥ" | tena 
"viraktayā" bāhyapadārtharāgarahitayā | na tu bībhatsena viraktayā 
||&nbsp;MoT_2,11.25 ||<br>
<br>
<br>
&nbsp;&nbsp;&nbsp;&nbsp;&nbsp;parāmṛśya vivekena saṃsāraracanām imām /<br>
&nbsp;&nbsp;&nbsp;&nbsp;&nbsp;virāgaṃ ye 'dhigacchanti ta eva puruṣottamāḥ // Mo_2,11.26 //<br>
spaṣṭam ||&nbsp;MoT_2,11.26 ||<br>
<br>
<br>
&nbsp;&nbsp;&nbsp;&nbsp;&nbsp;svavivekavaśād eva vicāryedaṃ punaḥ punaḥ /<br>
&nbsp;&nbsp;&nbsp;&nbsp;&nbsp;indrajālaṃ parityājyaṃ sabāhyābhyantaraṃ balāt // Mo_2,11.27 //<br>
"indrajālam " saṃsārākhyam indrajālam | "parityājyam" samantāt tyāgaviṣayatāṃ neyam ||&nbsp;MoT_2,11.27 ||<br>
<br>
<br>
&nbsp;&nbsp;&nbsp;&nbsp;&nbsp;śmaśānam āpadaṃ dainyaṃ dṛṣṭvā ko na virajyate /<br>
&nbsp;&nbsp;&nbsp;&nbsp;&nbsp;tad vairāgyaṃ paraṃ śreyaḥ svato yad abhijāyate // Mo_2,11.28 //<br>
spaṣṭam ||&nbsp;MoT_2,11.28 ||&nbsp;&nbsp;&nbsp;&nbsp;&nbsp;<br>
&nbsp;&nbsp;&nbsp;&nbsp;&nbsp;akṛtrimavirāgas tvaṃ mahattām alam āgataḥ /<br>
&nbsp;&nbsp;&nbsp;&nbsp;&nbsp;yogyo 'si jñānasārasya bījasyeva mṛdusthalam  // Mo_2,11.29 //<br>
spaṣṭam ||&nbsp;MoT_2,11.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prasādāt parameśasya nāthasya paramātmanaḥ /<br>
&nbsp;&nbsp;&nbsp;&nbsp;&nbsp;tvādṛśasya śubhā buddhir vivekam anudhāvati // Mo_2,11.30 //<br>
na tv atrātmaprayatnaḥ kaścit prabhavatīti bhāvaḥ ||&nbsp;MoT_2,11.30 ||<br>
<br>
<br>
&nbsp;&nbsp;&nbsp;&nbsp;&nbsp;kriyākrameṇa mahatā tapasā niyamena ca /<br>
&nbsp;&nbsp;&nbsp;&nbsp;&nbsp;dānena tīrthayātrābhiś cirakālavivekataḥ  // Mo_2,11.31 //<br>
&nbsp;&nbsp;&nbsp;&nbsp;&nbsp;duṣkṛte kṣayam āpanne paramārthavicāraṇe /<br>
&nbsp;&nbsp;&nbsp;&nbsp;&nbsp;kākatālīyayogena buddhir jantoḥ pravartate // Mo_2,11.32 //<br>
"kākatālīyayogene"ty anena "kriyākramā"deḥ śaithilyaṃ sūcitam | 
"kākatālīyena" "paramā"tma"vicāraṇa"nimitta"buddhiyogaḥ" | tāvat tu 
kriyākramādir avaśyam anuṣṭheyaḥ | tasyāpi leśataḥ taṃ praty upāyatvāt |
 na ca tatraiva maṅktavyam | sadgurūpāsāder anyasya mukhyasyopāyasyāpi 
sattvāt ity alam ||&nbsp;MoT_2,11.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kriyāparās tāvad alaṃ cakrāvṛttibhir ādṛtāḥ /<br>
&nbsp;&nbsp;&nbsp;&nbsp;&nbsp;bhramantīha janā yāvan na paśyanti paraṃ padam // Mo_2,11.33 //<br>
"kriyāparāḥ" kriyām evopāyatvena manyamānāḥ | "param padam" 
cinmātrākhyam utkṛṣṭaṃ sthānam | "cakrāvṛttibhiḥ kriyāparāḥ" 
paunaḥpunyena sakriyāratā ity arthaḥ ||&nbsp;MoT_2,11.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathābhūtam imaṃ dṛṣṭvā saṃsāraṃ tanmayīṃ dhiyam /<br>
&nbsp;&nbsp;&nbsp;&nbsp;&nbsp;parityajya paraṃ yānti nirālānā gajā iva // Mo_2,11.34 //<br>
"yathābhūtam dṛṣṭvā" yathāsti tathā dṛṣṭvā | "tanmayīṃ" saṃsāramayīm | 
"param" uttīrṇam śuddhacinmātratattvam | "yānti" tadrūpaṃ svātmānam 
anubhavanti&nbsp;||&nbsp;MoT_2,11.34 ||<br>
&nbsp;&nbsp;&nbsp;&nbsp;&nbsp;viṣameyam anantehā rāma saṃsārasaṃsṛtiḥ /<br>
&nbsp;&nbsp;&nbsp;&nbsp;&nbsp;dehamuktā mahātantur vinā jñānaṃ na naśyati // Mo_2,11.35 //<br>
"anantāḥ īhāḥ" bhāvābhāvarūpāḥ ceṣṭāḥ yasyāḥ | tādṛśī "saṃsārasaṃsṛtiḥ" 
saṃsārasaraṇiḥ | dehamuktā nāma mahātantuḥ "dehamuktā mahātantuḥ" | 
"jñānam" cinmātratattvajñānam ||&nbsp;MoT_2,11.35 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jñānayuktiplavenaiva saṃsārābdhiṃ sudustaram  /<br>
&nbsp;&nbsp;&nbsp;&nbsp;&nbsp;mahādhiyaḥ samuttīrṇā netareṇa raghūdvaha // Mo_2,11.36 //<br>
"jñāna"rūpā yā "yuktiḥ" upāyaḥ | sa eva "plavaḥ" | tena ||&nbsp;MoT_2,11.36 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tām imāṃ jñānayuktiṃ tvaṃ saṃsārāṃbhodhitāriṇīm  /<br>
&nbsp;&nbsp;&nbsp;&nbsp;&nbsp;śṛṇuṣvāvahito buddhyā nityāvahitayānayā // Mo_2,11.37 //<br>
"avahitayā buddhyā" vinā śrotuṃ na śaknoṣīti bhāvaḥ ||&nbsp;MoT_2,11.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yasmād anantasaṃrambhā jagato duḥkharītayaḥ /<br>
&nbsp;&nbsp;&nbsp;&nbsp;&nbsp;cirāyāntar dahanty etā vinā yuktim anindita // Mo_2,11.38 //<br>
"yuktim" jñānākhyāṃ yuktim ||&nbsp;MoT_2,11.38 ||<br>
<br>
<br>
&nbsp;&nbsp;&nbsp;&nbsp;&nbsp;śītavātātapādīni dvandvaduḥkhāni rāghava /<br>
&nbsp;&nbsp;&nbsp;&nbsp;&nbsp;jñānayuktiṃ vinā kena sahyatāṃ yānti sādhuṣu // Mo_2,11.39 //<br>
"kena" kenānyenopāyena | na kenāpīty arthaḥ | atra tu bālavṛddhayoḥ maricabhakṣaṇaṃ dṛṣṭāntatvena yojyam ||&nbsp;MoT_2,11.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;āpatanti pratipadaṃ yathākālaṃ dahanti ca /<br>
&nbsp;&nbsp;&nbsp;&nbsp;&nbsp;duḥkhacintā naraṃ mūḍhaṃ tṛṇam agniśikhā iva // Mo_2,11.40 //<br>
duḥkhadāyinyaḥ cintāḥ "duḥkhacintāḥ" | tāś ca bhogaviṣayāḥ jñeyāḥ ||&nbsp;MoT_2,11.40 ||<br>
<br>
<br>
&nbsp;&nbsp;&nbsp;&nbsp;&nbsp;prājñaṃ vijñātavijñānaṃ samyagdarśinam ādhayaḥ /<br>
&nbsp;&nbsp;&nbsp;&nbsp;&nbsp;na dahanti vanaṃ varṣadabdam agniśikhā iva // Mo_2,11.41 //<br>
"prājñaṃ" kathaṃbhūtam | "vijñātam" anubhūtam | "vijñānaṃ" vijñānarūpam 
ātmatattvaṃ yena tam | "ādhayaḥ" cintāḥ | "vanaṃ" kathambhūtam | 
"varṣantaḥ abdāḥ" meghāḥ yasya tat ||&nbsp;MoT_2,11.41 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ādhivyādhiparāvarte saṃsāramarumārute  /<br>
&nbsp;&nbsp;&nbsp;&nbsp;&nbsp;kṣubhite 'pi na tattvajño bhajyate kalpavṛkṣavat // Mo_2,11.42 //<br>
"ādhivyādhyoḥ parāvartaḥ" paunaḥpunyenāvṛttiḥ yasmin | tādṛśe "kṣubhite"
 bhāvābhāvākhyaḥ kṣobhayukte | "na" "bhajyate" harṣaśokavaśaṃ na yāti | 
"saṃsāramarumārute kṣubhite" satīti yojyam | "kalpavṛkṣo 'pi mārute 
kṣubhite" sati "na bhajyate" ||&nbsp;MoT_2,11.42 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tattvaṃ jñātum ato yatnād dhīmān eva hi dhīmatā /<br>
&nbsp;&nbsp;&nbsp;&nbsp;&nbsp;prāmāṇikaḥ prabuddhātmā praṣṭavyaḥ praṇayānvitaṃ // Mo_2,11.43 //<br>
"prāmāṇikaḥ" pramāṇavaktā | "prabuddhaḥ" jñātaḥ | "ātmā" cinmātrarūpaḥ 
paramātmā yena | saḥ "prabuddhātmā" | "praṇayānvitam" yācñāsahitam | 
etadvyatiriktas tu pṛṣṭaḥ viruddham eva kiṃcid brūyād iti bhāvaḥ 
||&nbsp;MoT_2,11.43 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prāmāṇikasya pṛṣṭasya vaktur uttamacetasā /<br>
&nbsp;&nbsp;&nbsp;&nbsp;&nbsp;yatnena vacanaṃ grāhyam aṃśukeneva kuṅkumam // Mo_2,11.44 //<br>
"yatnenā"vadhānena ||&nbsp;MoT_2,11.44 ||<br>
<br>
<br>
&nbsp;&nbsp;&nbsp;&nbsp;&nbsp;atattvajñam anādeyavacanaṃ vāgvidāṃ vara /<br>
&nbsp;&nbsp;&nbsp;&nbsp;&nbsp;yaḥ pṛcchati naraṃ tasmān nāsti mūḍhataro 'paraḥ // Mo_2,11.45 //<br>
na tattvaṃ jānātīti tādṛśam | dehādāv ātmābhimāninam ity arthaḥ ||&nbsp;MoT_2,11.45 ||<br>
<br>
<br>
&nbsp;&nbsp;&nbsp;&nbsp;&nbsp;prāmāṇikasya tajjñasya vaktuḥ pṛṣṭasya yatnataḥ /<br>
&nbsp;&nbsp;&nbsp;&nbsp;&nbsp;nānutiṣṭhati yo vākyaṃ nānyas tasmān narādhamaḥ // Mo_2,11.46 //<br>
"vākyaṃ nānutiṣṭhati" taduktavākyavācyam arthaṃ na saṃpādayati ||&nbsp;MoT_2,11.46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tajjñatātajjñate pūrvaṃ vaktur nirṇīya kāryataḥ /<br>
&nbsp;&nbsp;&nbsp;&nbsp;&nbsp;yaḥ karoti naraḥ praśnaṃ pṛcchakaḥ sa mahāmatiḥ // Mo_2,11.47 //<br>
"kāryataḥ" na tu vacanamātrāt | vacanamātreṇa hi bahavaḥ brahmajñāninam ātmānam darśayanti ||&nbsp;MoT_2,11.47 ||<br>
<br>
<br>
&nbsp;&nbsp;&nbsp;&nbsp;&nbsp;anirṇīya pravaktāraṃ bālaḥ praśnaṃ karoti yaḥ /<br>
&nbsp;&nbsp;&nbsp;&nbsp;&nbsp;adhamaḥ pṛcchakaḥ sa syān na mahārthasya bhājanam // Mo_2,11.48 //<br>
"bālaḥ" bālavat mūḍhaḥ | "mahārthasya" mokṣākhyasya paramaprayojanasya ||&nbsp;MoT_2,11.48 ||<br>
<br>
<br>
&nbsp;&nbsp;&nbsp;&nbsp;&nbsp;pūrvāparasamādhānakṣamabuddhāv anindite /<br>
&nbsp;&nbsp;&nbsp;&nbsp;&nbsp;pṛṣṭaṃ prājñena vaktavyaṃ nādhame paśudharmiṇi // Mo_2,11.49 //<br>
"prājñena" buddhimatā guruṇā | "pṛṣṭaṃ" praśnaviṣayīkṛtaṃ vastu | 
"anindite" | tathā "pūrvāparayoḥ" pūrvāparavākyabhāgārthayoḥ | yat 
"samādhānam" anyo'nyaviruddhatāpanayanam | tatra "kṣamā buddhiḥ" yasya |
 tādṛśe praṣṭari vaktavyam&nbsp;| "adhame" ata eva "paśudharmiṇi" 
mūḍhatayā paśusadṛśe praṣṭari | "na" vaktavyam vyarthatvāt 
||&nbsp;MoT_2,11.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prāmāṇikārthayogyatvaṃ pṛcchakasyāvicārya vā /<br>
&nbsp;&nbsp;&nbsp;&nbsp;&nbsp;yo vakti tam iha prājñāḥ prāhur mūḍhatamaṃ naram // Mo_2,11.50 //<br>
"pṛcchakasya" mūḍhataratvāt asya "mūḍhatamatvam" | bahūnāṃ 
jātiparipraśne hi mūḍhatamaḥ | pṛcchakād api mūḍhaḥ asau kiṃ brūyād iti 
bhāvaḥ ||&nbsp;MoT_2,11.50 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tvam atīva guṇādhāraḥ pṛcchako raghunandana /<br>
&nbsp;&nbsp;&nbsp;&nbsp;&nbsp;ahaṃ ca vaktuṃ jānāmi sa ca yogo 'yam āvayoḥ // Mo_2,11.51 //<br>
"saḥ" tava "guṇādhāra"pṛcchakatvam mama tādṛk vaktṛtvam iti "yogaḥ" sadṛśasaṃbandhaḥ ||&nbsp;MoT_2,11.51 ||<br>
<br>
<br>
&nbsp;&nbsp;&nbsp;&nbsp;&nbsp;yad ahaṃ vacmi tad yatnāt tvayā śabdārthakovida /<br>
&nbsp;&nbsp;&nbsp;&nbsp;&nbsp;etad vastv iti nirṇīya hṛdi kāryam akhaṇḍitaṃ // Mo_2,11.52 //<br>
nirṇayasvarūpaṃ kathayati | "etad" iti | "etat" śrīvasiṣṭhoktaṃ "vastu" |
 paramārthasatyam bhavati | pūrvaṃ bhaktimātreṇaiva madvacanaṃ satyatayā
 grāhyaṃ | tataḥ tatsatyatā svayam eva prakaṭībhaviṣyati | 
anyathāraṃbhamātre eva svavikalpakṛtābhiḥ sūkṣmekṣikābhiḥ tava kiṃcid 
api na setsyatīti bhāvaḥ&nbsp;||&nbsp;MoT_2,11.52 ||<br>
<br>
<br>
<br>
nanu yadi tvaduktaṃmayi na lagati tadā kiṃ kāryam ity | atrāha<br>
&nbsp;&nbsp;&nbsp;&nbsp;&nbsp;mahān asi virakto 'si tajjño 'si janatāsthitau /<br>
&nbsp;&nbsp;&nbsp;&nbsp;&nbsp;tvayi vastu lagaty antaḥ kuṅkumāmbu yathāṃśuke // Mo_2,11.53 //<br>
yataḥ tvam "mahān" na tu nīcaḥ "asi" | nīco hi nīcatayā svalpenāpi 
kṣubhyati | tathā "viraktaḥ" saṃsārikapadārtheṣu viraktaḥ "asi" | 
anyathā hi padārthāviṣṭabuddheḥ te yogyatā na syāt | tathā "janatāyāḥ 
sthitau" racanāyāṃ | "tajjñaḥ" nipuṇaḥ "asi" | anyathā hi 
taddṛṣṭāntānusāreṇa proktaḥ upadeśaḥ tvayi na laget | ataḥ "vastu" 
maduktaparamārthatattvaṃ | "tvayi lagati" | kiṃ "yathā" | "kuṅkumāmbu" 
"yathā" | yathā tat "aṃśuke" lagati tathety arthaḥ ||&nbsp;MoT_2,11.53 
||<br>
<br>
<br>
<br>
&nbsp;&nbsp;&nbsp;&nbsp;&nbsp;uktāvadhānaparamā paramārthavivecinī /<br>
&nbsp;&nbsp;&nbsp;&nbsp;&nbsp;viśaty arthaṃ tava prajñā jalamadhyam ivārkabhā // Mo_2,11.54 //<br>
"ukte" madukte | yat "avadhānam" | tad eva "paramam" grāhyatvenotkṛṣṭaṃ 
yasyāḥ&nbsp;| tādṛśī | tathā "paramārthasya" maduktavākyāntarārthasya | 
"vivecinī tava prajñā artham" madvākyārthaṃ | "viśati" vartamānasamīpe 
vartamānā | atra dṛṣṭāntam āha | "jale"ti ||&nbsp;MoT_2,11.55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yad yad vacmi tavādeyaṃ hṛdi kāryaṃ prayatnataḥ /<br>
&nbsp;&nbsp;&nbsp;&nbsp;&nbsp;na cet praṣṭavya evāhaṃ na tvayeha nirarthakam // Mo_2,11.55 //<br>
"ādeyaṃ" ādānārham tat tad ity adhyāhāryam ||&nbsp;MoT_2,11.55 ||<br>
<br>
<br>
nanu tvadvākyahṛtkaraṇe kaḥ prayāsaḥ asti yenaivaṃ bravīṣīty | atrāha<br>
&nbsp;&nbsp;&nbsp;&nbsp;&nbsp;mano hi capalaṃ rāma saṃsāravanamarkaṭam /<br>
&nbsp;&nbsp;&nbsp;&nbsp;&nbsp;saṃrodhya hṛdi yatnena śrotavyā paramārthagīḥ // Mo_2,11.56 //<br>
"hi" yasmāt | "mano"nirodhe 'vaśyaṃ prayāsaḥ | taṃ vinā ca 
madvākyahṛtkaraṇaṃ na saṃbhavati | ato 'sty eva madvākyahṛtkaraṇe 
prayāsa iti bhāvaḥ ||&nbsp;MoT_2,11.56 ||<br>
<br>
<br>
nanu svakīyaṃ bāndhavajanaṃ tyaktvā kathaṃ tvadvākyamātraparo bhaveyam ity | atrāha<br>
&nbsp;&nbsp;&nbsp;&nbsp;&nbsp;avivekinam ajñānam asajjanaratiṃ janam /<br>
&nbsp;&nbsp;&nbsp;&nbsp;&nbsp;ciraṃ dūrataraṃ kṛtvā pūjanīyā hi sādhavaḥ // Mo_2,11.57 //<br>
avidyamānam jñānaṃ yasya tam "ajñānam" | "asajjanebhyaḥ" viratiḥ 
sajjaneṣu "ratiś" ca prathamaṃ mokṣasādhanam iti bhāvaḥ 
||&nbsp;MoT_2,11.57 ||<br>
<br>
<br>
<br>
nanu sādhupūjanena mama kiṃ setsyatīty | atrāha<br>
&nbsp;&nbsp;&nbsp;&nbsp;&nbsp;nityaṃ sajjanasaṃparkād viveka upajāyate /<br>
&nbsp;&nbsp;&nbsp;&nbsp;&nbsp;vivekapādapasyaite bhogamokṣau phale smṛte // Mo_2,11.58 //<br>
spaṣṭam ||&nbsp;MoT_2,11.58 ||<br>
<br>
<br>
kathaṃ vivekasyedṛśaḥ prabhāvo 'stīty | atrāha<br>
&nbsp;&nbsp;&nbsp;&nbsp;&nbsp;mokṣadvāre dvārapālāś catvāraḥ parikīrtitāḥ /<br>
&nbsp;&nbsp;&nbsp;&nbsp;&nbsp;śamo vicāraḥ saṃtoṣaś caturthaḥ sādhusaṃgamaḥ // Mo_2,11.59 //<br>
etaiḥ vyastaiḥ samastair vā vinā na kaścin mokṣaṃ prāpnotīti vivekasya mokṣasādhakatvam astīti bhāvaḥ ||&nbsp;MoT_2,11.59 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ete sevyāḥ prayatnena catvāro dvau trayo 'thavā /<br>
&nbsp;&nbsp;&nbsp;&nbsp;&nbsp;dvāram udghāṭayanty ete mokṣarājagṛhe balāt // Mo_2,11.60 //<br>
spaṣṭam ||&nbsp;MoT_2,11.60 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ekaṃ vā sarvayatnena prāṇāṃs tyaktvā samāśrayet /<br>
&nbsp;&nbsp;&nbsp;&nbsp;&nbsp;etasmin vaśage yānti catvāro 'pi vaśaṃ yataḥ // Mo_2,11.61 //<br>
"etasmin" ekasmin | "ekaś" cātrottaraślokānurodhena vivekī jñeyaḥ ||&nbsp;MoT_2,11.61 ||<br>
<br>
<br>
nanu katham ekenaiva kāryaṃ setsyatīty | atrāha<br>
&nbsp;&nbsp;&nbsp;&nbsp;&nbsp;saviveko hi śāstrasya jñānasya tapaso dyuteḥ /<br>
&nbsp;&nbsp;&nbsp;&nbsp;&nbsp;bhājanaṃ bhūṣaṇākāro bhāskaras tejasām iva // Mo_2,11.62 //<br>
"bhūṣaṇa"bhūtaḥ "ākāraḥ" yasya | tādṛśaḥ ||&nbsp;MoT_2,11.62 ||<br>
<br>
<br>
vivekaparipanthinaḥ prajñāmāndyasyānarthotpādakatvaṃ kathayati<br>
&nbsp;&nbsp;&nbsp;&nbsp;&nbsp;ghanatām upayātaṃ hi prajñāmāndyam acetasāṃ /<br>
&nbsp;&nbsp;&nbsp;&nbsp;&nbsp;yāti sthāvaratām ambu jāḍyāt pāṣāṇatām iva // Mo_2,11.63 //<br>
"prajñāmāndyam ghanatām upayātaṃ" sat | "sthāvaratām yāti" iti saṃbaddhaḥ ||&nbsp;MoT_2,11.63 ||<br>
<br>
<br>
nanu yady ahaṃ prajñāmāndyena vivekayogyo na syāṃ tarhi kiṃ kāryam ity&nbsp;| atrāha<br>
&nbsp;&nbsp;&nbsp;&nbsp;&nbsp;tvaṃ tu rāghava saujanyaguṇaśāstrārthadṛṣṭibhiḥ /<br>
&nbsp;&nbsp;&nbsp;&nbsp;&nbsp;vikāsitāntaḥkaraṇaḥ sthitaḥ padma ivodaye // Mo_2,11.64 //<br>
&nbsp;&nbsp;&nbsp;&nbsp;&nbsp;imāṃ jñānadṛśaṃ śrotum avaboddhuṃ ca sanmate  /<br>
&nbsp;&nbsp;&nbsp;&nbsp;&nbsp;arhasy uddhṛtakarṇasthajantur vīṇādhvaniṃ yathā // Mo_2,11.65 //<br>
sujanasya bhāvaḥ "saujanyam" | tadyuktāḥ guṇāḥ "saujanyaguṇāḥ" | te ca 
"śāstrārthadṛṣṭayaś" ca | tābhiḥ "vikāsitaṃ" prajñāmāndyarahitam 
"antaḥkaraṇaṃ" yasya saḥ&nbsp;| tathā "uddhṛtaṃ" niṣkāsitaṃ | 
"karṇasthaṃ jantu"malaṃ yasya saḥ | tādṛśaḥ&nbsp;| ato vivekayogya 
evāsīti bhāvaḥ ||&nbsp;MoT_2,11.64-65 ||<br>
<br>
<br>
<br>
nanu katham etad ity | atrāha<br>
&nbsp;&nbsp;&nbsp;&nbsp;&nbsp;vairāgyābhyāsayogena samasaujanyasaṃpadā /<br>
&nbsp;&nbsp;&nbsp;&nbsp;&nbsp;tat padaṃ prāpyate rāma yatra nāśo na vidyate // Mo_2,11.66 //<br>
"abhyāsaḥ" sacchāstrābhyāsaḥ | "tat padam" vivekākhyaṃ sthānam ||&nbsp;MoT_2,11.66 ||<br>
<br>
<br>
atyantamukhyabhūtasya vivekasya vardhanopāyam āha<br>
&nbsp;&nbsp;&nbsp;&nbsp;&nbsp;śāstraiḥ sajjanasaṃparkapūrvakais sutapodamaiḥ  /<br>
&nbsp;&nbsp;&nbsp;&nbsp;&nbsp;ādau saṃsāramuktyarthaṃ prajñām evābhivardhayet // Mo_2,11.67 //<br>
"tapaḥ" bāhyendriyāṇāṃ nigrahaḥ | "damaḥ" āntarāṇāṃ ||&nbsp;MoT_2,11.67 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃsāraviṣavṛkṣo 'grasekam āspadam āpadām |<br>
&nbsp;&nbsp;&nbsp;&nbsp;&nbsp;añjanaṃ mohayāminyā maurkhyaṃ yatnena nāśayet ||&nbsp;MoT_2,11.68 ||<br>
<br>
<br>
"mohaḥ" viparyāsaḥ | "añjanena" hi māntrikāḥ divāpi "yāminīṃ" prakaṭayanti ity "añjanam" ity uktam ||&nbsp;MoT_2,11.68 ||<br>
<br>
<br>
nanu mama maurkhyaṃ kathaṃ naśyatīty | atrāha<br>
&nbsp;&nbsp;&nbsp;&nbsp;&nbsp;etad eva ca maurkhyasya paramaṃ viddhi nāśanam /<br>
&nbsp;&nbsp;&nbsp;&nbsp;&nbsp;yad idaṃ prekṣyate śāstraṃ kiṃcitsaṃskṛtayā dhiyā // Mo_2,11.69 //<br>
"nāśanam" nāśakaraṇam | "kiṃcitsaṃskṛtayā" 
kiṃcitpadapadārthajñānamātreṇa | na tu kṣobhotpādakena mahatā 
vyākaraṇajālajñānena | "saṃskṛtayā" saṃskārayuktayā ||&nbsp;MoT_2,11.69 
||<br>
<br>
<br>
<br>
&nbsp;&nbsp;&nbsp;&nbsp;&nbsp;durāśāsarpagatena maurkhyena hṛdi valgatā /<br>
&nbsp;&nbsp;&nbsp;&nbsp;&nbsp;cetaḥ saṃkocam āyāti carmāgnāv iva yojitam // Mo_2,11.70 //<br>
"durāśāḥ" bhogāśāḥ eva "sarpāḥ" | tāsāṃ "gatena" | maurkhyād eva durāśā 
niryāntīti bhāvaḥ | "saṃkocam" cidvimarśākhyavikāsarāhityam 
||&nbsp;MoT_2,11.70 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prājñe yathārthabhūteyaṃ vastudṛṣṭiḥ prasīdati /<br>
&nbsp;&nbsp;&nbsp;&nbsp;&nbsp;dṛg ivendau nirambhodasakalāmalamaṇḍale // Mo_2,11.71 //<br>
"iyaṃ" mayā vakṣyamāṇā | "vastudṛṣṭiḥ" paramārthadṛṣṭiḥ | "prasīdati" 
prasannā bhavati | tasmin naiva viśrāntiṃ bhajatīti bhāvaḥ 
||&nbsp;MoT_2,11.71 ||<br>
<br>
<br>
&nbsp;&nbsp;&nbsp;&nbsp;&nbsp;pūrvāparavicārārthacārucāturyaśālinī /<br>
&nbsp;&nbsp;&nbsp;&nbsp;&nbsp;savikāsā matir yasya sa pumān iti kathyate // Mo_2,11.72 //<br>
pūrvāparavicāraviṣayīkṛtaḥ arthaḥ "pūrvāparavicārārthaḥ" | tatra yat "cārucāturyaṃ"&nbsp;| tena "śālinī" ||&nbsp;MoT_2,11.72 ||<br>
<br>
<br>
tvam apīdṛśo 'sīti sargāntaślokena kathayati<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;vikasitena sitena manomuṣā<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;varavicāraṇaśītalarociṣā /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;guṇavatā hṛdayena virājase<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tvam amalena nabhaḥ śaśinā yathā // Mo_2,11.73 //<br>
"vikasitena" vivekākhyavikāsayuktena | "sitena" malarāhitena | 
"manomuṣā" manohāriṇā | "varavicāraṇam" eva "śītalā" "ruk" yasya | 
tādṛśena "guṇavatā" maitryādiguṇayuktena "hṛdayena" | tvaṃ "virājase" | 
kiṃ "yathā" | "nabho" yathā | "yathā" tat "amalena" nīhārādimalādūṣitena
 | "śaśinā" virājate tathety arthaḥ | iti śivam ||&nbsp;MoT_2,11.73 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuvyavahāraprakaraṇe ekādaśaḥ sargaḥ || 2,11 ||<br>
<br>
<br>
************************************************************************<br>
<br>
śrīrāmasya buddhisamādhānāya punar api śrīrāme samyakpraṣṭṛtvaṃ svasmiṃś ca samyagvaktṛtvaṃ kathayati<br>
&nbsp;&nbsp;&nbsp;&nbsp;&nbsp;paripūrṇamanā mānyaḥ praṣṭuṃ jānāsi rāghava /<br>
&nbsp;&nbsp;&nbsp;&nbsp;&nbsp;vetsi coktaṃ ca tenāhaṃ pravṛtto vaktum ādarāt // Mo_2,12.1 //<br>
he "rāghava" | "paripūrṇam" bhogāśārāhityena tṛptaṃ | "manaḥ" yasya | 
tādṛśaḥ&nbsp;| ata eva "mānyaḥ" tvam | "praṣṭuṃ jānāsi" | "uktaṃ" 
maduktaṃ | "vetsi ca" | "tenāhaṃ" tava "vaktum ādarāt pravṛttaḥ" | 
anyathā na brūyām iti bhāvaḥ ||&nbsp;MoT_2,12.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rajastamobhyāṃ rahitāṃ śuddhasattvānupātinīm  /<br>
&nbsp;&nbsp;&nbsp;&nbsp;&nbsp;matim ātmani saṃsthāpya jñānaṃ śrotuṃ sthiro bhava // Mo_2,12.2 //<br>
"ātmani" na tu bāhyavastuṣu | "saṃsthāpya" samyak sthāpayitvā ||&nbsp;MoT_2,12.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vidyate tvayi sarvaiva pṛcchakasya guṇāvalī /<br>
&nbsp;&nbsp;&nbsp;&nbsp;&nbsp;vaktur guṇālī ca mayi ratnaśrīr jaladhau yathā // Mo_2,12.3 //<br>
spaṣṭam ||&nbsp;MoT_2,12.3 ||<br>
<br>
<br>
&nbsp;&nbsp;&nbsp;&nbsp;&nbsp;āttavān asi vairāgyaṃ vivekāt saṅgajaṃ muneḥ |<br>
&nbsp;&nbsp;&nbsp;&nbsp;&nbsp;candrakānta ivārdratvaṃ lagnacandrakarotkaraḥ ||&nbsp;MoT_2,12.4 ||<br>
<br>
<br>
"āttavān" gṛhītavān | "asi" tvam ||&nbsp;MoT_2,12.4 ||<br>
<br>
<br>
&nbsp;&nbsp;&nbsp;&nbsp;&nbsp;ciram ā śaiśavād eva tavābhyāso 'sti sadguṇaiḥ /<br>
&nbsp;&nbsp;&nbsp;&nbsp;&nbsp;śuddhaḥ śuddhasya dīrghaiś ca padmasyevātisaṃtataiḥ // Mo_2,12.5 //<br>
"guṇaiḥ" vairāgyādibhiḥ | tantubhiś "ca" | "atisaṃtataiḥ" atiśayenāvicchinnaiḥ ||&nbsp;MoT_2,12.5 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;ataḥ śṛṇu kathāṃ vakṣye tvam evāsyā hi bhājanam /<br>
&nbsp;&nbsp;&nbsp;&nbsp;&nbsp;na hi candraṃ vinā śuddhā savikāsā kumudvatī // Mo_2,12.6 //<br>
"kathāṃ" brahmoktāṃ svataḥsphuritāṃ vā mokṣakathāṃ | itaḥ paraṃ 
brahmoktam evopadeśaṃ śrīvasiṣṭhaḥ śrīrāmāya karotīti jñeyam 
||&nbsp;MoT_2,12.6 ||<br>
<br>
<br>
<br>
brahmoktāṃ mokṣakathāṃ prastauti<br>
&nbsp;&nbsp;&nbsp;&nbsp;&nbsp;ye kecana samārambhā yāś ca kāścana dṛṣṭayaḥ /<br>
&nbsp;&nbsp;&nbsp;&nbsp;&nbsp;te ca tāś ca pade dṛṣṭe niḥśeṣaṃ yānti vai śamam // Mo_2,12.7 //<br>
"pade" cinmātrākhye | "dṛṣṭe" svātmatayā anubhūte | "vai" niścaye | "śamam" śāntim ||&nbsp;MoT_2,12.7 ||<br>
<br>
<br>
<br>
nanu etā dṛṣṭayaḥ adya tāvat kasyacic chāntiṃ gatā adya vā nety | atrāha<br>
&nbsp;&nbsp;&nbsp;&nbsp;&nbsp;yadi vijñānaviśrāntir na bhaved bhavyacetasaḥ /<br>
&nbsp;&nbsp;&nbsp;&nbsp;&nbsp;tad asyāṃ saṃsṛtau sādhuś cintāṃ soḍhuṃ saheta kaḥ // Mo_2,12.8 //<br>
"bhavyacetasaḥ" sādhoḥ | "yadi vijñānaviśrāntiḥ vijñāne" vijñānasvarūpe 
ātmani | "viśrāntiḥ" saṃsāradṛṣṭināśadvāreṇa viśrāmaḥ | "na bhavet" | 
"tat" tadā | "asyāṃ" etādṛgduḥkharūpāyāṃ | "saṃsṛtau" saṃsāre | "kaḥ 
sādhuḥ cintāṃ" viśrāmānāsādanāvyabhicāriṇīṃ saṃsāracintāṃ "saheta" | na 
ko 'pīty arthaḥ | "asmadādivad" iti śeṣaḥ | viśrāmāsādanena tasya cintā 
eva nāsti yenāsau iha tiṣṭhatīti bhāvaḥ ||&nbsp;MoT_2,12.8 ||<br>
<br>
<br>
<br>
nanu bhavyasya cintā kutra gacchatīty | āha<br>
&nbsp;&nbsp;&nbsp;&nbsp;&nbsp;paraprāptyā vilīyante sarvā mananavṛttayaḥ /<br>
&nbsp;&nbsp;&nbsp;&nbsp;&nbsp;kalpāntārkagaṇāsaṅgāt kulaśailaśilā ivā // Mo_2,12.9 //<br>
"parasya" paramātmanaḥ "prāptyā" | "sarvāḥ mananavṛttayaḥ" 
manomananavyāpārāḥ cintā iti yāvat | bhavyasya "vilīyante" | atra 
dṛṣṭāntam āha | "kalpānte"ti ||&nbsp;MoT_2,12.9 ||<br>
<br>
<br>
&nbsp;&nbsp;&nbsp;&nbsp;&nbsp;duḥsahā rāma saṃsāraviṣāveśaviṣūcikā /<br>
&nbsp;&nbsp;&nbsp;&nbsp;&nbsp;yogagāruḍamantreṇa pāvanena praśāmyati // Mo_2,12.10 //<br>
"saṃsāra" eva "viṣāveśa"kṛtā "viṣūcikā" viṣūcikākhyo rogaviśeṣaḥ | sā 
"saṃsāraviṣāveśaviṣūcikā" | "gāruḍamantreṇa" hi "viṣāveśaḥ" naśyati 
||&nbsp;MoT_2,12.10 ||<br>
<br>
<br>
<br>
saḥ yogaḥ kathaṃ prāpyata ity apekṣāyāṃ gadyena kathayati<br>
&nbsp;&nbsp;&nbsp;&nbsp;&nbsp;sa ca yogaḥ sujanena saha śāstrārthavicārāt /<br>
&nbsp;&nbsp;&nbsp;&nbsp;&nbsp;paramārthajñānamayo labhyata eva // Mo_2,12.11 //<br>
<br>
"labhyata eve"tyantaṃ | ṭīkā | "saḥ" mananavṛttivilayahetuḥ "yogaḥ 
sujanena saha śāstrārthavicārāt labhyata eva" | na tu na labhyate | 
"saḥ" kathaṃbhūtaḥ | "paramārthasya" cinmātratattvasya | yat "jñānaṃ" 
tan"mayaḥ" | na tu prāṇarodhanādirūpaḥ&nbsp;||&nbsp;MoT_2,12.11 ||<br>
<br>
<br>
<br>
<br>
nanu yadi vicāreṇāpi na kiṃcit setsyati tarhi kiṃ kāryam ity /<br>
atrāhaavaśyam iha hi vicāre kṛte sakaladuḥkhakṣayo bhavatīti mantavyam&nbsp; // MoT_2,12.12 //<br>
<br>
<br>
<br>
"mantavyam" ityantaṃ | spaṣṭam ||&nbsp;MoT_2,12.12 ||<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;nāto vicāradṛṣṭayo 'vahelayā draṣṭavyāḥ / 
vicāravaśataḥ puruṣeṇa sakalam idam ādhipañjaraṃ sarpeṇa tvacam iva 
paripakvāṃ parityajya vigatajvareṇa śītalāntaḥkaraṇena vinoda iva jagad 
akhilam ālokyate samyagdarśanavatā // Mo_2,12.13 //<br>
<br>
"samyagdarśanavate"tyantaṃ | ṭīkā | yataḥ paramārthatattvaṃ vicārād eva 
labhyate "ataḥ vicāradṛṣṭayaḥ" vicārākhyāḥ dṛṣṭayaḥ | "avahelayā" 
anādareṇa | "na draṣṭavyāḥ" | nanu kiṃ vicāreṇa setsyatīty | atrāha | 
"vicāre"ti | "vicāravaśataḥ" "samyagdarśanavatā" samyagdarśanayuktena 
satā "puruṣeṇa" |" akhilam" bāhyam ābhyantaraṃ ca sarvaṃ | "jagat vinoda
 iva" krīḍā iv"ālokyate" | tadbhāvābhāvaprayuktaharṣaśokarahitatvāt | 
"puruṣeṇa" kathaṃbhūtena | "sakalam idam" anubhūyamānam&nbsp;| 
"ādhipañjaram" vikalpākhyaṃ pañjaram | "sarpeṇa paripakvāṃ tvacam iva 
parityajya vigatajvareṇa" tāparahitenāta eva "śītalāntaḥkaraṇena" 
||&nbsp;MoT_2,12.13 ||<br>
<br>
<br>
<br>
nanv asamyagdarśanavattvasya ko doṣo yena vicārāt samyagdarśanavattvam āśrīyate ity | atrāha<br>
&nbsp;&nbsp;&nbsp;&nbsp;&nbsp;asamyagdarśanavato hi paraṃ duḥkham idaṃ /
 viṣamo hy atitarāṃ saṃsārarogo bhogīva daśati / asir iva cchinatti / 
śara iva vedhayati / rajjur iva veṣṭayati / pāvaka iva dahati / rātrir 
ivāndhayati / aśaṅkitaparipātitaparuṣapāṣāṇa iva vivaśīkaroti / harati 
prajñāṃ / nāśayati sthitim&nbsp;/ pātayati mohāndhakūpe / tṛṣṇayā 
jarjarīkaroti / na tad asti kiṃcid duḥkhaṃ saṃsārī yan na prāpnoti // 
MoT_2,12.14 //<br>
<br>
"prāpnotī"tyantaṃ | ṭīkā | "param" agrakoṭiṃ yātam | nanu kena kṛtaṃ 
"duḥkham" asy"āsamyagdarśanavataḥ" syād ity | atrāha | "viṣama" iti | 
"vedhayati" tāḍayati | viśeṣeṇa kathanam aśakyaṃ jñātvā sāmānyena 
kathayati | "na tad" iti | "saṃsārī" saṃsārayuktaḥ | ataḥ saṃsārakṛtam 
eveh"āsamyagdarśanavato duḥkham" astīti bhāvaḥ ||&nbsp;MoT_2,12.14 ||<br>
<br>
<br>
<br>
<br>
<br>
nanu viṣayarūpo 'yaṃ saṃsāra evam eva bhavati | kim asmākaṃ karotīty | atrāha<br>
&nbsp;&nbsp;&nbsp;&nbsp;&nbsp;duranteyaṃ kila viṣayaviṣamaviṣaviṣūcikā |
 yadi na cikitsyate tad atitarāṃ narakanagaranikaraphalānubandhinī tat 
tat karoti | yatra śitāsiśatapāta utpalatāḍanam | agnidāho 
himāvaseko&nbsp;| 'ṅgavikartanaṃ candanacakrakaracanā | ghūrṇadvātāntaḥ 
paripeṣo 'ṅgaparimālanam | 
anavaratānalajvālāvicalitacāmaranārācanikaranipāto 
nidāghavinodanadhārāgṛhaśīkaravarṣaṇam&nbsp;| śiraśchedaḥ sukhanidrā | 
mūkīkaraṇaṃ pāṭavamudrā mahān upacayaḥ || Mo_2,12.15 ||<br>
<br>
<br>
<br>
"mahān upacaya" ityantaṃ | ṭīkā | "durantā" nāśayitum aśakyā | "viṣayāḥ"
 saṃsārikāḥ bhogāḥ | te eva "viṣamaviṣaviṣūcikā" | sā "yadi na 
cikitsyate" | "tat" tadā | "atitarām narakanagarāṇāṃ" yaḥ "nikaraḥ" 
samūhaḥ | sa eva "phalaṃ" | tasya "anubandhaḥ" pravāhena pravartanaṃ | 
saḥ asyām astīti tādṛśī satī sā | "tat tat" tādṛśaṃ tādṛśaṃ duḥkhaṃ 
"karoti" | tat kim ity apekṣāyām āha | "yatre"ti | "yatra" yasmin duḥkhe
 sati | yadduḥkham apekṣyeti yāvat |" ghūrṇan" sphuran yaḥ "vātaḥ" | 
tasy"āntaḥ" madhye | "paripeṣaḥ" cūrṇībhāvaḥ | "aṅgaparimālanam" 
aṅgakomalatāpādakaṃ mardanaṃ bhavati | vātamadhye cūrṇībhāvād api 
tatkaṣṭataram iti bhāvaḥ&nbsp;| "anavaratāḥ" yāḥ "analajvālāḥ" | tā eva 
"vicalitacāmarāṇi" yasmin | tādṛśaḥ yaḥ "nārācanikaraḥ" | tasya 
"nipātaḥ" | "nidāghasya" arthāt "nidāgha"kṛtatāpasya | "vinodanā"rthaṃ 
dūrīkaraṇārthaṃ yāni "dhārāgṛhāṇi" | teṣāṃ ye "śīkarāḥ" | teṣāṃ 
"varṣaṇaṃ" bhavati | "pāṭavamudrāḥ pāṭavasya" cāturyasya | "mudrā" 
saṃkocaḥ | kṛśateti yāvat | "mahān upacayaḥ" vṛddhiḥ bhavati 
||&nbsp;MoT_2,12.15 ||<br>
<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;tad evaṃvidhe kaṣṭaceṣṭāsahasradāruṇe 
saṃsāracapalayantre 'smin rāghava nāvahelā kartavyā | avaśyam idaṃ hi 
vicāraṇīyam || Mo_2,12.16 ||<br>
<br>
<br>
"vicāraṇīyam" ityantaṃ | ṭīkā | "tat" tato hetoḥ | he "rāghava" | 
"evaṃvidhe" pūrvoktamahākaṭhinaduḥkhadāyini | ata eva 
"kaṣṭaceṣṭāsahasradāruṇe asmin" anubhūyamāne | "saṃsāra" eva 
"capalayantram" tasmin | "avahelā" kiṃ mamāyaṃ karotīti anādaraḥ | "na 
kartavyā" | punaḥ kiṃ kāryam ity | atrāh"āvaśyam" iti | paṇḍitaiḥ 
"avaśyam idam "ayaṃ saṃsāraḥ | "vicāraṇīyam" | kim ayam | idam iti 
vicāraviṣayatāṃ nayet&nbsp;||&nbsp;MoT_2,12.16 ||<br>
<br>
<br>
anyat kiṃ karaṇīyam ity | atrāha<br>
&nbsp;&nbsp;&nbsp;&nbsp;&nbsp;evaṃ cāvaboddhavyam yathā kilāsti vicārāc chreyo'vāptir iti&nbsp;|| Mo_2,12.17 ||<br>
<br>
<br>
"itī"tyantaṃ | ṭīkā | puruṣeṇ"aivaṃ ca boddhavyam" niśceyam | evaṃ 
kathaṃ | "yathā kila" niścaye | "vicārāt śreyo'vāptiḥ" mokṣaprāptir 
"astī"ti ||&nbsp;MoT_2,12.17 ||<br>
<br>
<br>
nanv ayaṃ vivekaḥ kasyacid asty athavā nety | atrāha<br>
&nbsp;&nbsp;&nbsp;&nbsp;&nbsp;anyac ca raghukulendo | yadi naite mahānto
 munayo maharṣayaś ca viprāś ca rājānaś ca 
jñānakavacenāvaguṇṭhitaśarīrās tat katham aduḥkhakṣamā api duḥkhamayīṃ 
tamovṛttipūrvakasaṃsārakadarthanām anubhavantaḥ satatam eva 
muditamanasas tiṣṭhanti || Mo_2,12.18 ||<br>
<br>
<br>
"tiṣṭhantī"tyantaṃ | ṭīkā | he "raghukulendo" | aham "anyac ca" | 
"bravīmī"ti śeṣaḥ | "yadi ete" puraḥsthāḥ | "mahāntaḥ munayaḥ maharṣayaś
 ca viprāś ca rājānaś ca jñānakavacena" vivekākhyakavacen"āvaguṇṭhitāni"
 valitāni | "śarīrāṇi" yeṣāṃ te | tādṛśāḥ jñānayuktā iti yāvat | "na" 
bhavanti | "tat" tadā | ete munyādayaḥ "aduḥkhakṣamāḥ api katham 
duḥkhamayīṃ" | tathā "tamovṛttipūrvikā" tamovṛttikāraṇā | yā 
"saṃsārakadarthanā" saṃsārakleśaḥ | tām "anubhavantaḥ" | "satatam eva" 
na tu abhimataprāptyā kadācid eva | "muditamanasaḥ tiṣṭhanti" | ataḥ 
asty evaiṣāṃ viveka iti bhāvaḥ ||&nbsp;MoT_2,12.18 ||<br>
<br>
<br>
<br>
gadyāṃśayuktena padyenātra hetuṃ kathayati<br>
&nbsp;&nbsp;&nbsp;&nbsp;&nbsp;iha hi<br>
&nbsp;&nbsp;&nbsp;&nbsp;&nbsp;vikautukā vigatavikalpaviplavā<br>
&nbsp;&nbsp;&nbsp;&nbsp;&nbsp;yathā sthitā hariharapadmajādayaḥ /<br>
&nbsp;&nbsp;&nbsp;&nbsp;&nbsp;narottamāḥ samadhigatātmadīpakās<br>
&nbsp;&nbsp;&nbsp;&nbsp;&nbsp;tathā sthitā jagati vibuddhabuddhayaḥ // Mo_2,12.19 //<br>
padyāntaṃ | ṭīkā | "hi" yasmāt |" iha jagati" | "narottamāḥ" narebhyaḥ 
samastamanuṣyebhyaḥ teṣāṃ madhye vā "uttamāḥ" śreṣṭhāḥ | tathā 
"samadhigataḥ" vivekavibhavena samyag anubhūtaḥ | "ātmā" eva paramātmā 
eva | "dīpaḥ" yaiḥ te | tādṛśāḥ "vibuddhabuddhayaḥ" vivekayuktabuddhayaḥ
 pūrvoktāḥ munyādayaḥ | "tathā" tiṣṭhanti | tathā katham ity apekṣāyām 
āha | "vikautukā" iti | "vikautukāḥ" viṣayākāṅkṣārahitāḥ | 
"ādi"śabdenendrādīnāṃ grahaṇam ||&nbsp;MoT_2,12.19 ||<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;tathā ca<br>
&nbsp;&nbsp;&nbsp;&nbsp;&nbsp;parikṣīṇe mohe galati ca ghane 'jñānajalade<br>
&nbsp;&nbsp;&nbsp;&nbsp;&nbsp;parijñāte tattve samadhigata ātmany abhimate /<br>
&nbsp;&nbsp;&nbsp;&nbsp;&nbsp;vicāryāryaiḥ sārdhaṃ galitavapuṣor vai sadasator<br>
&nbsp;&nbsp;&nbsp;&nbsp;&nbsp;dhiyā dṛṣṭe tattve ramaṇam aṭanaṃ jāgatam idam // Mo_2,12.20 //<br>
padyāntaṃ | ṭīkā | "tathā ca" sati | "vai" niścaye | "āryaiḥ" sadbhiḥ 
"sārdham" | "vicārya" saṃsāram ātmatattvaṃ ca vicārya | "mohe" 
ajñānakārye sāvadhānatve "pari"galite sati | tataḥ "ghane" nibiḍe | 
"ajñānajalade" ajñānam eva ca | "galati" sati | tataḥ "sadasatoḥ" 
sadasadbuddhiviṣayībhūtayoḥ arthayoḥ | sadasadbuddhiparigalanena 
"galitavapuṣoḥ" satoḥ | tataḥ "abhimate" paramopādeye | "ātmani tattve" 
jīvākhye tattve | "parijñāte" dehādivyatiriktatayā samyak niścite sati |
 na kevalaṃ parijñāte kiṃ tu "samadhigate" dehādityāgena svātmatayā 
samyag anubhūte sati | tataḥ "tattve" jīvādisākṣitayā sthite 
śuddhacinmātratattve | "dhiyā" galanonmukhayā buddhyā | "dṛṣṭe" 
jīvasattāpradatvena dṛṣṭe sati | "idam" kriyamāṇam | "jāgataṃ" 
jagatsaṃbandhi | "aṭanam" śarīrayātrānimittaṃ vyavaharaṇam | "ramaṇam" 
krīḍā bhavati | padārthaniṣṭabhāvābhāvakṛtaharṣaśokasparśakāritvābhāvād 
iti bhāvaḥ&nbsp;||&nbsp;MoT_2,12.20 ||<br>
<br>
<br>
<br>
anyac ca kathayāmīty āha<br>
&nbsp;&nbsp;&nbsp;&nbsp;&nbsp;anyac ca rāghava<br>
&nbsp;&nbsp;&nbsp;&nbsp;&nbsp;prasanne cittattve hṛdi savibhave valgati pare<br>
&nbsp;&nbsp;&nbsp;&nbsp;&nbsp;samābhogībhūtāsv akhilakalanādṛṣṭiṣu puraḥ /<br>
&nbsp;&nbsp;&nbsp;&nbsp;&nbsp;śamaṃ yāntīṣv antaḥkaraṇaghaṭanāsv āhitarasaṃ<br>
&nbsp;&nbsp;&nbsp;&nbsp;&nbsp;dhiyā dṛṣṭe tattve ramaṇam aṭanaṃ jāgatam idam // Mo_2,12.21 //<br>
padyāntaṃ | ṭīkā | he "rāghavā"ham "anyac ca" bravīmi | kiṃ bravīṣīty | 
atrāha | "prasanne" iti | "pare" uttīrṇe | "cittattve" 
śuddhacinmātrākhye tattve | "prasanne" svaprakāśanaparatayā 
prasādonmukhe sati | ata eva tasmin pare cittattve "savibhave" 
śaktisahite | "hṛdi" sattvabhāvena sthite | "hṛdi valgati" sphurati sati
 | vimarśaviṣayatām āyāte satīti yāvat | tataḥ "akhilakalanādṛṣṭiṣu" 
samastajīvādikalanārūpāsu dṛṣṭiṣu | "samābhogībhūtāsu" satīṣu | 
vyāpakacinmātrasvarūpatāsādanena vistārarahitāsv api vistārayuktāsu 
saṃpannāsu satīṣu | tataḥ "antaḥkaraṇaghaṭanāsu" antaḥkaraṇaracanāsu | 
"āhitarasaṃ" svecchayā | "śamaṃ" cinmātrasvarūpe layaṃ | "puraḥ" agre 
"yāntīṣu" | tataś ca "dhiyā" galanonmukhayā buddhyā | "tattve" 
śuddhacinmātrākhye tattve | "dṛṣṭe" ātmatayānubhūte sati | "idaṃ jāgatam
 aṭanaṃ ramaṇaṃ" bhavati ||&nbsp;MoT_2,12.21 ||<br>
<br>
<br>
<br>
punar api pūrvābhiprāyeṇaivāha<br>
&nbsp;&nbsp;&nbsp;&nbsp;&nbsp;anyac ca<br>
&nbsp;&nbsp;&nbsp;&nbsp;&nbsp;rathaḥ sphāro dehas turagaracanā cendriyagatiḥ<br>
&nbsp;&nbsp;&nbsp;&nbsp;&nbsp;parispando vātād aham akalitānantaviṣamaḥ |
 /&nbsp;&nbsp;&nbsp;&nbsp;&nbsp;paro vārvā dehī jagati viharāmīty 
anaghayā<br>
&nbsp;&nbsp;&nbsp;&nbsp;&nbsp;dhiyā dṛṣṭe tattve ramaṇam aṭanaṃ jāgatam idaṃ // Mo_2,12.22 //<br>
sargāntaślokaṃ tāvat | ṭīkā | "dehaḥ" sthūladehaḥ | "sphāraḥ" sarvatra 
sphuraṇaśīlaḥ | "rathaḥ" bhavati | "indriyagatiḥ" indriyaracanā 
"turagaracanā" bhavati | heyopādeyarūpādiprāptiparihārārthaṃ 
darśanādidvāreṇa deharathacālakatvāt | "parispandaḥ" 
"turagaracanā"bhūtānāṃ indriyagatīnāṃ ceṣṭā dehaṃ prati 
preraṇasāmarthyaṃ "vātāt" bhavati | vātena hi indriyāṇi 
darśanādikriyābhāñji santi dehaṃ cālayanti | "vā" pakṣāntare | "dehī" 
dehābhimānī jīvaḥ | "arvā" turagaḥ bhavati&nbsp;| paryantataḥ tasyaiva 
dehacālakatvāt | puraḥ dehādibhyaḥ uttīrṇaśuddhacinmātrarūpaḥ "aham 
jagati viharāmi" vihāraṃ karomi | "ahaṃ" kathaṃbhūtaḥ | "akalitāni" 
svātmatvaniścayena duḥkhadatvenāniścitāni | "anantāni viṣamāni" 
sukhaduḥkharūpāḥ saṃkaṭāḥ yena | tādṛśaḥ | rājā hi rathādibhyaḥ paraḥ 
san akalitānantanimnonnataś ca bhavati | "iti" anena niścayena | 
"anaghayā" svasmin baddhatvajñānādidoṣarahitayā | "dhiyā" galanonmukhayā
 buddhyā | "tattve" proktasvarūpe tattve | "dṛṣṭe" sati | "idam jāgatam 
aṭanaṃ ramaṇaṃ" bhavati | iti śivam&nbsp;||&nbsp;MoT_2,12.22 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe dvādaśaḥ sargaḥ || 2,12 ||<br>
<br>
<br>
************************************************************************<br>
<br>
oṃ pūrvoktāṃ dṛṣṭim anūdya tadavaṣṭaṃbhena subuddhīnāṃ vicaraṇaṃ kathayati<br>
&nbsp;&nbsp;&nbsp;&nbsp;&nbsp;etāṃ dṛṣṭim avaṣṭabhya puṣṭātmānaḥ subuddhayaḥ /<br>
&nbsp;&nbsp;&nbsp;&nbsp;&nbsp;vicaranty asamunnaddhā mahānto 'bhyuditā iva // Mo_2,13.1 //<br>
"etāṃ" pūrvasargoktām | "avaṣṭabhya" satataṃ vimarṣaviṣayaṃ kṛtvā | 
"puṣṭātmānaḥ" | "puṣṭaḥ" atyantābhivyaktiyogyatāṃ gataḥ | "ātmā" 
śuddhacinmātrākhya ātmā yeṣāṃ te | tādṛśāḥ "asamunnaddhāḥ" darparahitāḥ |
 "abhyuditāḥ iva" prāptarājyā iva ||&nbsp;MoT_2,13.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na śocanti na yācante na vāñchanti śubhāśubham /<br>
&nbsp;&nbsp;&nbsp;&nbsp;&nbsp;sarvam eva ca kurvanti kurvanti na ca kiṃcana // Mo_2,13.2 //<br>
"sarvam eva" pravāhāgataṃ sarvam eva | "kurvanti" kartavyam iti 
niścayena "kurvanti"&nbsp;| "kiṃcana na kurvanti" svasmin 
kartṛtvābhimānābhāvāt ||&nbsp;MoT_2,13.2 ||<br>
<br>
<br>
&nbsp;&nbsp;&nbsp;&nbsp;&nbsp;svastham evāvatiṣṭhanti svasthaṃ kurvanti yānti ca /<br>
&nbsp;&nbsp;&nbsp;&nbsp;&nbsp;heyopādeyatāpakṣarahitāḥ svātmani sthitāḥ // Mo_2,13.3 //<br>
"svastham" ity ubhayatra kriyāviśeṣaṇaṃ niścitam ity arthaḥ | 
"heyopādeyatāpakṣarahitāḥ" upekṣāpakṣe sthitā ity arthaḥ 
||&nbsp;MoT_2,13.3 ||<br>
<br>
<br>
&nbsp;&nbsp;&nbsp;&nbsp;&nbsp;āyānti ca na cāyānti vanaṃ yānti na yānti ca /<br>
&nbsp;&nbsp;&nbsp;&nbsp;&nbsp;na kurvanty api kurvanti na vadanti vadanti ca // Mo_2,13.4 //<br>
atra sarvatrāpi kriyākaraṇaṃ jīvanmuktatayāśritadehādidvāreṇa jñeyam | 
akaraṇaṃ tv aśuddhacinmātratvadvāreṇety alam ||&nbsp;MoT_2,13.4 ||<br>
<br>
<br>
&nbsp;&nbsp;&nbsp;&nbsp;&nbsp;ye kecana samārambhā yāś ca kāścana dṛṣṭayaḥ /<br>
&nbsp;&nbsp;&nbsp;&nbsp;&nbsp;heyādeyadṛśo yās tāḥ kṣīyante 'dhigate pade // Mo_2,13.5 //<br>
"kṣīyante" līyante | parapadarūpatayaiva sphuranti iti yāvat ||&nbsp;MoT_2,13.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;parityaktasamastehaṃ mano madhuravṛttimat /<br>
&nbsp;&nbsp;&nbsp;&nbsp;&nbsp;sarvataḥ sukham abhyeti candrabimba iva sthitam // Mo_2,13.6 //<br>
"madhuravṛttimat" maitrīyuktam ||&nbsp;MoT_2,13.6 ||<br>
<br>
<br>
&nbsp;&nbsp;&nbsp;&nbsp;&nbsp;api nirmananārambham apy astākhilakautukam /<br>
&nbsp;&nbsp;&nbsp;&nbsp;&nbsp;ātmany eva na māty antar indāv iva rasāyanam // Mo_2,13.7 //<br>
"ātmany eva na māti" na prabhavati | atyantānandamayatvād iti bhāvaḥ | 
"mananārambha"rahitasya "kautukarahitasya" ca ānandena sv"ātmani" amānaṃ
 na yuktam iti lokaprasiddhir "api"śabdābhiprāyaḥ | rasāyanam amṛtam 
||&nbsp;MoT_2,13.7 ||<br>
<br>
<br>
&nbsp;&nbsp;&nbsp;&nbsp;&nbsp;na karotīndrajālāni nānudhāvati vāsanām /<br>
&nbsp;&nbsp;&nbsp;&nbsp;&nbsp;bālacāpalam utsṛjya pūrṇam eva virājate // Mo_2,13.8 //<br>
"indrajālāni" mantrādiprabhāvena siddhāni ākāśagamanādīni | "vāsanām 
nānudhāvati" api tu tato nivṛttim eva karoti | bālavat cāpalam 
"bālacāpalam utsṛjya" | "pūrṇam" tṛptisahitaṃ yathā bhavati | tathā 
"virājate" ||&nbsp;MoT_2,13.8 ||<br>
<br>
ātmatattvāvalokanasyaiva pūrvoktāsu vṛttiṣu kāraṇatvaṃ gadyena kathayati<br>
&nbsp;&nbsp;&nbsp;&nbsp;&nbsp;evaṃvidhā hi vṛttaya ātmatattvāvalokanāl 
labhyante | nānyatas&nbsp;| tasmād vicāreṇātmaivānveṣṭavya upāsanīyo 
jñātavyo yāvajjīvaṃ puruṣena netarad iti // MoT_2,13.9 //<br>
"itī"tyantaṃ | ṭīkā | "hi" yasmāt | "evaṃvidhāḥ" pūrvoktāḥ | vṛttayaḥ 
vyāpārāḥ | "ātmatattvasya" paramātmasvarūpasya | yad "avalokanaṃ" | 
tasmād eva | "puruṣeṇa labhyante" | "nānyataḥ" | "tasmād puruṣeṇa 
yāvajjīvaṃ vicāreṇātmaivānveṣṭavyaḥ" | kiṃrūpo 'sāv iti vimarśanīyaḥ | 
tataḥ "upāsanīyaḥ" | upāsanaṃ cātra 
avicchinnapravāheṇānusandhānaviṣayīkaraṇam eva jñeyam | tataḥ 
"jñātavyaḥ" | sthūladehādivyatirekena sthūladehavat niḥsaṃśayam 
ātmatattvena jñātavyaḥ | "itarat" sthūladehādi | "na" jñātavyam | 
"iti"śabdaḥ gadyasamāptau ||&nbsp;MoT_2,13.9 ||<br>
<br>
<br>
nanv ātmāvalokanaṃ kartavyatvena tvayā pratipāditaṃ | tadavalokanaṃ kathaṃ setsyatīty | atra padyenāha<br>
&nbsp;&nbsp;&nbsp;&nbsp;&nbsp;svānubhūteḥ suśāstrasya guroś caivaikavākyatā /<br>
&nbsp;&nbsp;&nbsp;&nbsp;&nbsp;yatrābhyāsena tenātmā santatenāvalokyate // Mo_2,13.10 //<br>
"svā" nijā | yā "anubhūtiḥ" | tasyāḥ | "suśāstrasya" śobhanaśāstrasya | 
"guroḥ" sadguroś | "ca" iti trayasya | "yatra" yasmin abhyāse | 
"ekavākyatā" arthāt melanaṃ syāt&nbsp;| "santatenā"vicchinnena | 
"tenābhyāsena" karaṇena | puruṣeṇa kartrā | 
"ātmāvalokyate"&nbsp;||&nbsp;MoT_2,13.10 ||<br>
<br>
<br>
&nbsp;&nbsp;&nbsp;&nbsp;&nbsp;avahelitaśāstrārthair avajñātamahājanaiḥ  /<br>
&nbsp;&nbsp;&nbsp;&nbsp;&nbsp;kaṣṭām apy āpadaṃ prāpto na mūḍhaiḥ samatām iyāt // Mo_2,13.11 //<br>
svasthas tu katham "iyād" ity "api"śabdābhiprāyaḥ ||&nbsp;MoT_2,13.11 ||<br>
<br>
<br>
<br>
etatprasaṅgena maurkhyaṃ nindati<br>
&nbsp;&nbsp;&nbsp;&nbsp;&nbsp;na vyādhir na viṣaṃ nāpat tathā nāmāsti bhūtale /<br>
&nbsp;&nbsp;&nbsp;&nbsp;&nbsp;khedāya svaśarīrasthaṃ maurkhyam eva yathā nṛṇām // Mo_2,13.12 //<br>
spaṣṭam ||&nbsp;MoT_2,13.12 ||<br>
<br>
<br>
&nbsp;&nbsp;&nbsp;&nbsp;&nbsp;kiṃcitsaṃskṛtabuddhīnāṃ śravyaṃ śāstram idaṃ yathā /<br>
&nbsp;&nbsp;&nbsp;&nbsp;&nbsp;maurkhyāpahaṃ tathā śāstram anyad asti na kiṃcana // Mo_2,13.13 //<br>
"kiṃcitsaṃskṛtabuddhīnām" padapadārthajñānām ity arthaḥ | "śravyam" 
śravaṇārham | "idaṃ" mokṣopāyākhyam | "maurkhyāpahaṃ" maurkhyam 
upahantīti "maurkhyāpaham" ||&nbsp;MoT_2,13.13 ||<br>
<br>
<br>
&nbsp;&nbsp;&nbsp;&nbsp;&nbsp;idaṃ śravyaṃ sukhakaraṃ kathādṛṣṭāntasundaram /<br>
&nbsp;&nbsp;&nbsp;&nbsp;&nbsp;aviruddham aśeṣeṇa śāstravākyārthabandhunā // Mo_2,13.14 //<br>
kathābhiḥ vakṣyamāṇāḥ dṛṣṭāntāḥ "kathādṛṣṭāntāḥ" | taiḥ "sundaram" | 
"śāstravākyānāṃ" yaḥ "arthaḥ" | sa eva "bandhuḥ" | tena "aviruddham" | 
śāstrārthānusārīty arthaḥ ||&nbsp;MoT_2,13.14 ||<br>
<br>
<br>
&nbsp;&nbsp;&nbsp;&nbsp;&nbsp;āpado yā duruttārā yāś ca tucchāḥ kuyonayaḥ /<br>
&nbsp;&nbsp;&nbsp;&nbsp;&nbsp;tās tā maurkhyāt prasūyante khadirāt kaṇṭhakā iva // Mo_2,13.15 //<br>
spaṣṭam ||&nbsp;MoT_2,13.15 ||<br>
<br>
<br>
&nbsp;&nbsp;&nbsp;&nbsp;&nbsp;varaṃ śarāvahastasya caṇḍālāgāravīthiṣu /<br>
&nbsp;&nbsp;&nbsp;&nbsp;&nbsp;bhikṣārtham aṭanaṃ rāma na maurkhyahatajīvitam // Mo_2,13.16 //<br>
"aṭanaṃ" bhramaṇam ||&nbsp;MoT_2,13.16 ||<br>
<br>
<br>
&nbsp;&nbsp;&nbsp;&nbsp;&nbsp;imam ālokam āsādya mokṣopāyamayaṃ janaḥ /<br>
&nbsp;&nbsp;&nbsp;&nbsp;&nbsp;andhatām eti na punaḥ kaścin mohatamasy api // Mo_2,13.17 //<br>
"ālokam" paratattvaprakāśakatvāt ālokasvarūpam ||&nbsp;MoT_2,13.17 ||<br>
<br>
<br>
&nbsp;&nbsp;&nbsp;&nbsp;&nbsp;tāvan nayati saṃkocaṃ tṛṣṇā śyāmā narāmbujam /<br>
&nbsp;&nbsp;&nbsp;&nbsp;&nbsp;yāvad vivekasūryasya noditā vimalā prabhā // Mo_2,13.18 //<br>
spaṣṭam ||&nbsp;MoT_2,13.18 ||<br>
<br>
<br>
&nbsp;&nbsp;&nbsp;&nbsp;&nbsp;saṃsāraduḥkhamokṣārthaṃ mādṛśaiḥ saha bandhubhiḥ /<br>
&nbsp;&nbsp;&nbsp;&nbsp;&nbsp;svarūpam ātmano jñātvā guruśāstrapramāṇataḥ // Mo_2,13.19 //<br>
"mādṛśaiḥ" sādhubhir ity arthaḥ | guruśāstrākhyaṃ yat "pramāṇaṃ" 
pramākaraṇaṃ | tasmāt "guruśāstrapramāṇataḥ" | "jñātve"ty asyānantaraṃ 
stheyam iti śeṣaḥ ||&nbsp;MoT_2,13.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jīvanmuktāś carantīha yathā hariharādayaḥ /<br>
&nbsp;&nbsp;&nbsp;&nbsp;&nbsp;yathā brahmarṣayaś cānye tathā vihara rāghava // Mo_2,13.20 //<br>
"vihara" harṣāmarṣarahitatvena krīḍāṃ kuru ||&nbsp;MoT_2,13.20 ||<br>
<br>
<br>
&nbsp;&nbsp;&nbsp;&nbsp;&nbsp;anantānīha duḥkhāni sukhaṃ kṣaṇalavopamam /<br>
&nbsp;&nbsp;&nbsp;&nbsp;&nbsp;nātaḥ sukheṣu badhnīyād dṛṣṭiṃ duḥkhānubandhiṣu // Mo_2,13.21 //<br>
"duḥkhānubandhiṣu" duḥkhānuviddheṣu ||&nbsp;MoT_2,13.21 ||<br>
<br>
<br>
punaḥ kiṃ kāryam ity | atrāha<br>
&nbsp;&nbsp;&nbsp;&nbsp;&nbsp;yad anantam anāyāsaṃ tat padaṃ sārasiddhaye /<br>
&nbsp;&nbsp;&nbsp;&nbsp;&nbsp;sādhanīyaṃ prayatnena puruṣeṇa vijānatā // Mo_2,13.22 //<br>
"anantam" trividhaparicchedarahitam | "anāyāsaṃ" āyāsasādhyatvābhāvāt | 
"sārasiddhaye" paramapuruṣārthasiddhaye | "sādhanīyaṃ" 
svopalabdhiviṣayatāṃ neyam&nbsp;| "vijānatā" kiṃcinmātrajñānayuktena 
mūrkhasyātrānadhikaratvāt ||&nbsp;MoT_2,13.22 ||<br>
<br>
<br>
&nbsp;&nbsp;&nbsp;&nbsp;&nbsp;ta eva puruṣārthasya bhājanaṃ puruṣottamāḥ /<br>
&nbsp;&nbsp;&nbsp;&nbsp;&nbsp;anuttamapadālambi mano yeṣāṃ gatajvaram // Mo_2,13.23 //<br>
avidyamāna uttamaḥ yasmāt tat "anuttamam" niratiśayam iti yāvat | 
tādṛśaṃ yat "padam" | tat "ālambate" iti tādṛśam ||&nbsp;MoT_2,13.23 ||<br>
<br>
<br>
&nbsp;&nbsp;&nbsp;&nbsp;&nbsp;saṃbhogāśanamātreṣu rājyādiṣu sukheṣu ye /<br>
&nbsp;&nbsp;&nbsp;&nbsp;&nbsp;saṃtuṣṭā duṣṭamanaso viddhi tān andhadundubhān // Mo_2,13.24 //<br>
"andhadundubhān" andharājilān | asamyag darśitvād ity arthaḥ ||&nbsp;MoT_2,13.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ye śaṭheṣu duranteṣu duṣkṛtārambhaśāliṣu /<br>
&nbsp;&nbsp;&nbsp;&nbsp;&nbsp;dviṣatsu mitrarūpeṣu bhaktā vai bhogabhogiṣu // Mo_2,13.25 //<br>
&nbsp;&nbsp;&nbsp;&nbsp;&nbsp;te yānti durgamād durgaṃ duḥkhād duḥkhaṃ bhayād bhayam /<br>
&nbsp;&nbsp;&nbsp;&nbsp;&nbsp;narakān narakaṃ mūḍhā mohamantharabuddhayaḥ // Mo_2,13.26 //<br>
"mitrarūpeṣu dviṣatsu" ā mukhe sukhakāritvāt "mohamantharā" mohanirbharā
 | "buddhiḥ" yeṣāṃ te | tādṛśāḥ ||&nbsp;MoT_2,13.25-26 ||<br>
<br>
<br>
&nbsp;&nbsp;&nbsp;&nbsp;&nbsp;parasparavināśotke śreyasyau na kadācana /<br>
&nbsp;&nbsp;&nbsp;&nbsp;&nbsp;sukhaduḥkhadaśe rāma taḍitprasarabhaṅgure // Mo_2,13.27 //<br>
spaṣṭam ||&nbsp;MoT_2,13.27 ||<br>
<br>
<br>
&nbsp;&nbsp;&nbsp;&nbsp;&nbsp;ye viraktā mahātmānaḥ suviviktā bhavādṛśaḥ /<br>
&nbsp;&nbsp;&nbsp;&nbsp;&nbsp;puruṣān viddhi tān vandyān bhogamokṣaikabhāginaḥ // Mo_2,13.28 //<br>
"bhogabhāktvaṃ" caiṣāṃ pravāhagatam eva jñeyaṃ | na yatnasādhitam ||&nbsp;MoT_2,13.28 ||<br>
<br>
<br>
&nbsp;&nbsp;&nbsp;&nbsp;&nbsp;vivekaṃ param āśritya vairāgyābhyāsayogataḥ  /<br>
&nbsp;&nbsp;&nbsp;&nbsp;&nbsp;saṃsārasaritaṃ ghorām imām āpadam uttaret // Mo_2,13.29 //<br>
"abhyāsaḥ" sacchāstrābhyāsaḥ | "āpadam" āpadrūpām ||&nbsp;MoT_2,13.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na suptavyaṃ tu saṃsāramāyāsv iha hi jānatā /<br>
&nbsp;&nbsp;&nbsp;&nbsp;&nbsp;viṣamūrcchanasaṃmohadāyinīṣu vivekinā // Mo_2,13.30 //<br>
"na suptavyam" avahelā na kartavyā ||&nbsp;MoT_2,13.30 ||<br>
<br>
<br>
&nbsp;&nbsp;&nbsp;&nbsp;&nbsp;saṃsāram imam āsādya yas tiṣṭhaty avahelayā /<br>
&nbsp;&nbsp;&nbsp;&nbsp;&nbsp;jvalitasya gṛhasyoccaiḥ śete tārṇasya so 'ntare // Mo_2,13.31 //<br>
"tārṇasya" tṛṇanirmitasya ||&nbsp;MoT_2,13.31 ||<br>
<br>
<br>
&nbsp;&nbsp;&nbsp;&nbsp;&nbsp;yat prāpya na nivartante yad āsādya na śocyate /<br>
&nbsp;&nbsp;&nbsp;&nbsp;&nbsp;tat padaṃ śemuṣīlabhyam asty evātra na saṃśayaḥ // Mo_2,13.32 //<br>
"śemuṣīlabhyam eva" buddhilabhyam eva | na tu bāhyayatnalabhyam ||&nbsp;MoT_2,13.32 ||<br>
<br>
<br>
nanu yadi tat padaṃ nāsti tat kiṃ śemuṣyā labhyate ity | atrāha<br>
&nbsp;&nbsp;&nbsp;&nbsp;&nbsp;nāsti cet tad vicāreṇa doṣaḥ ko bhavatāṃ bhavet /<br>
&nbsp;&nbsp;&nbsp;&nbsp;&nbsp;asti cet tat samuttīrṇā bhaviṣyatha bhavārṇavāt // Mo_2,13.33 //<br>
spaṣṭam ||&nbsp;MoT_2,13.33 ||<br>
<br>
<br>
&nbsp;&nbsp;&nbsp;&nbsp;&nbsp;pravṛttiḥ puruṣasyeha mokṣopāyavicāraṇe /<br>
&nbsp;&nbsp;&nbsp;&nbsp;&nbsp;yadā bhavaty āśu tadā mokṣabhāgī sa ucyate // Mo_2,13.34 //<br>
spaṣṭam ||&nbsp;MoT_2,13.34 ||<br>
<br>
<br>
&nbsp;&nbsp;&nbsp;&nbsp;&nbsp;anapāyi nirāśaṅkaṃ svāsthyaṃ vigatavibhramam /<br>
&nbsp;&nbsp;&nbsp;&nbsp;&nbsp;na vinā kevalībhāvaṃ vidyate bhuvanatraye // Mo_2,13.35 //<br>
"svāsthyam" svasthatā | "kevalībhāvaṃ vinā" advitīyatāṃ vinā ||&nbsp;MoT_2,13.35 ||<br>
<br>
<br>
&nbsp;&nbsp;&nbsp;&nbsp;&nbsp;tatprāptāv uttamaprāptau na kleśa upayujyate /<br>
&nbsp;&nbsp;&nbsp;&nbsp;&nbsp;na mitrāṇy upakurvanti na dhanāni na bāndhavāḥ // Mo_2,13.36 //<br>
"tatprāptau" kevalībhāvaprāptau | "kleśaḥ" śārīrikaḥ kleśaḥ ||&nbsp;MoT_2,13.36 ||<br>
<br>
<br>
&nbsp;&nbsp;&nbsp;&nbsp;&nbsp;na hastapādacalanaṃ na deśāntarasaṃgamaḥ /<br>
&nbsp;&nbsp;&nbsp;&nbsp;&nbsp;kleśātiśayasādhyo vā na tīrthāyatanāśrayaḥ // Mo_2,13.37 //<br>
asminn arthe "hastapādā"di"calanaṃ na" bhavati | "deśāntarasaṃgamaḥ" ca 
"na" bhavati&nbsp;| ayam arthaḥ "kleśātiśayasādhyaḥ na" bhavati | 
"tīrthāyatanāśrayaḥ" ca "na" bhavati&nbsp;||&nbsp;MoT_2,13.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;puruṣārthaikasādhyena vāsanaikārthakarmaṇā /<br>
&nbsp;&nbsp;&nbsp;&nbsp;&nbsp;kevalaṃ tan manomātrajayenāsādyate padam // Mo_2,13.38 //<br>
puruṣeṇa "tat" kevalībhāvākhyaṃ "padam" | "evalam manomātrajayena 
āsādyate" prāpyate | "manomātrajayena" kathaṃbhūtena | "puruṣārthena" 
pauruṣeṇa | "ekam" kevalaṃ "sādhyena" | punaḥ kathaṃbhūtena 
"vāsanaikārthakarmaṇā" | "vāsanā" bhāvanā&nbsp;| sā eva "ekārthaḥ" | 
tasya "karmaṇā" | bhāvanāmātrasādhyenety arthaḥ ||&nbsp;MoT_2,13.38 ||<br>
<br>
<br>
&nbsp;&nbsp;&nbsp;&nbsp;&nbsp;vivekamātrasādhyaṃ tadvicāraikāntaniścayam /<br>
&nbsp;&nbsp;&nbsp;&nbsp;&nbsp;tyajatā duḥkhajālāni nareṇa tad avāpyate // Mo_2,13.39 //<br>
"tadvicāreṇa" tadviṣayeṇa vivekena | "ekaṃ" kevalaṃ | "niścayaḥ" yasya |
 tam | vicāraniśceyam ity arthaḥ | "tat" kevalībhāvākhyaṃ padam 
||&nbsp;MoT_2,13.39 ||<br>
<br>
<br>
&nbsp;&nbsp;&nbsp;&nbsp;&nbsp;sukhasevyāsanasthena tadvicāravatā svayam /<br>
&nbsp;&nbsp;&nbsp;&nbsp;&nbsp;na śocyate padaṃ prāpya na ca bhūyo 'bhijāyate // Mo_2,13.40 //<br>
"tadvicāravatā" kevalībhāvavicārayuktena | tat "padaṃ" kevalībhāvākhyaṃ padam&nbsp;||&nbsp;MoT_2,13.40 ||<br>
<br>
<br>
&nbsp;&nbsp;&nbsp;&nbsp;&nbsp;tat samastasukhāsārasīmāntaṃ sādhavo viduḥ /<br>
&nbsp;&nbsp;&nbsp;&nbsp;&nbsp;tad anuttamaniṣṣyandaṃ param āhū rasāyanam // Mo_2,13.41 //<br>
spaṣṭam ||&nbsp;MoT_2,13.41 ||<br>
<br>
<br>
&nbsp;&nbsp;&nbsp;&nbsp;&nbsp;kṣayitvāt sarvabhāvānāṃ svargamānuṣyayor dvayoḥ /<br>
&nbsp;&nbsp;&nbsp;&nbsp;&nbsp;sukhaṃ nāsty eva salilaṃ mṛgatṛṣṇāsv ivaitayoḥ // Mo_2,13.42 //<br>
"svargamānuṣyayoḥ" svarlokamanuṣyalokayoḥ ||&nbsp;MoT_2,13.42 ||<br>
<br>
<br>
&nbsp;&nbsp;&nbsp;&nbsp;&nbsp;ato manojayaś cintyaḥ śamasaṃtoṣasādhanaḥ /<br>
&nbsp;&nbsp;&nbsp;&nbsp;&nbsp;anantaśamasaṃbhogas tasmād ānanda āpyate // Mo_2,13.43 //<br>
"ataḥ" kāraṇāt | puruṣeṇa "manojayaḥ cintyaḥ" | kathaṃbhūtaḥ | 
"śamasaṃtoṣau sādhanaṃ" yasya | tādṛśaḥ puruṣaḥ | "tasmāt" manojayāt | 
"anantaśamasya saṃbhogaḥ" camatkāraḥ | śamāsvādarūpaḥ iti yāvat | 
"ānandaḥ āpyate" prāpyate ||&nbsp;MoT_2,13.43 ||<br>
&nbsp;&nbsp;&nbsp;&nbsp;&nbsp;jīvatā gacchatā caiva bhramatā patatā tathā /<br>
&nbsp;&nbsp;&nbsp;&nbsp;&nbsp;rakṣasā dānavenāpi devena puruṣeṇa vā // Mo_2,13.44 //<br>
&nbsp;&nbsp;&nbsp;&nbsp;&nbsp;manaḥpraśamanodbhūtaṃ tat prāpya paramaṃ sukhaṃ /<br>
&nbsp;&nbsp;&nbsp;&nbsp;&nbsp;vikāsiśamapuṣpasya vivekoccataroḥ phalam // Mo_2,13.45 //<br>
&nbsp;&nbsp;&nbsp;&nbsp;&nbsp;vyavahārapareṇāpi kāryavṛndam acinvatā /<br>
&nbsp;&nbsp;&nbsp;&nbsp;&nbsp;bhānunevāmbarasthena nojjhyate na ca vāñchyate // Mo_2,13.46 //<br>
"jīvatā gacchatā bhramatā" | atha "patatā" | upalakṣaṇaṃ caitat | sarvāḥ
 kriyāḥ kurvateti yāvat | "rakṣasā dānavenāpi devena puruṣeṇa vā 
manaḥpraśamanodbhūtaṃ" tathā "vikāsiśamapuṣpasya" "vivekoccataroḥ" 
phalam | tat paramaṃ sukham nirvāṇākhyaṃ sukhaṃ | "prāpyāmbarasthena 
bhānunā iva nojjhyate na ca vāñchyate" sūryavat upekṣām eva sarvatra 
kriyate ity arthaḥ | rakṣaḥprabhṛtinā kathaṃbhūtena | "vyavahārapareṇāpi
 kāryavṛndam" kāryasamūham | "acinvatā" nāhaṃkarteti niścayāt 
svakṛtatvenānanubhavatā ||&nbsp;MoT_2,13.44-46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;manaḥ praśāntam atyacchaṃ viśrāntaṃ gatavibhramam /<br>
&nbsp;&nbsp;&nbsp;&nbsp;&nbsp;anīhaṃ vigatābhīṣṭaṃ nābhivāñchati nojjhati // Mo_2,13.47 //<br>
"anīham" vikalpākhyaceṣṭārahitam | "vigatābhīṣṭam" abhīṣṭam idam iti 
niścayarahitam | pravāhāgatam upekṣayā eva karotīti bhāvaḥ 
||&nbsp;MoT_2,13.47 ||<br>
<br>
<br>
pūrvataraṃ prakṛtānāṃ śamādidvārapālānāṃ nirṇayaṃ prastauti<br>
&nbsp;&nbsp;&nbsp;&nbsp;&nbsp;mokṣadvāre dvārapālān imāñ śṛṇu yathākramam /<br>
&nbsp;&nbsp;&nbsp;&nbsp;&nbsp;yeṣām ekatamāsaktyā mokṣadvāre praviśyate // Mo_2,13.48 //<br>
"ekatamāsaktyā" ekatamāsevanena ||&nbsp;MoT_2,13.48 ||<br>
<br>
<br>
<br>
tatrāpi prathamoddiṣṭaṃ śamaṃ nirūpayati<br>
&nbsp;&nbsp;&nbsp;&nbsp;&nbsp;duḥkhadoṣadaśā dīrghā saṃsāramarumaṇḍalī /<br>
&nbsp;&nbsp;&nbsp;&nbsp;&nbsp;jantoḥ śītalatām eti śītalena śamāmbunā // Mo_2,13.49 //<br>
duḥkhadoṣarūpā daśā yasyāṃ sā "duḥkhadoṣadaśā" ||&nbsp;MoT_2,13.49 ||<br>
<br>
<br>
&nbsp;&nbsp;&nbsp;&nbsp;&nbsp;śamenāsādyate śreyaḥ śamo hi paramaṃ padam /<br>
&nbsp;&nbsp;&nbsp;&nbsp;&nbsp;śamaḥ śivaṃ śamaḥ śāntiḥ śamo bhrāntinivāraṇam // Mo_2,13.50 //<br>
"paramaṃ padam" cinmātrākhyam utkṛṣṭaṃ sthānam ||&nbsp;MoT_2,13.50 ||<br>
<br>
<br>
&nbsp;&nbsp;&nbsp;&nbsp;&nbsp;puṃsaḥ praśamatṛptasya śītalācchatarātmanaḥ /<br>
&nbsp;&nbsp;&nbsp;&nbsp;&nbsp;śamatoṣitacittasya śatrur apy eti mitratām // Mo_2,13.51 //<br>
dveṣeṇaiva hi śatruḥ śatruḥ bhavati | sa ca tasya nāstīti tasya "śatruḥ mitratām etī"ti bhāvaḥ ||&nbsp;MoT_2,13.51 ||<br>
<br>
<br>
&nbsp;&nbsp;&nbsp;&nbsp;&nbsp;śamacandramasā yeṣām āśayaḥ samalaṃkṛtaḥ /<br>
&nbsp;&nbsp;&nbsp;&nbsp;&nbsp;kṣīrābdhīnām ivodeti teṣāṃ paramaśuddhatā // Mo_2,13.52 //<br>
"paramaśuddhatā" vāsanākhyamalarāhityam ||&nbsp;MoT_2,13.52 ||<br>
<br>
<br>
<br>
&nbsp;&nbsp;&nbsp;&nbsp;&nbsp;hṛtkuśeśayakośeṣu yeṣāṃ śamakuśeśayam  /<br>
&nbsp;&nbsp;&nbsp;&nbsp;&nbsp;satāṃ vikasitaṃ te hi dvihṛtpadmāḥ samā hareḥ // Mo_2,13.53 //<br>
"harer dvihṛtpadmatvaṃ" nābhisthasya padmasya sthitatvāj jñeyam ||&nbsp;MoT_2,13.53 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śamaśrīḥ śobhate yeṣāṃ mukhendāv akalaṅkite /<br>
&nbsp;&nbsp;&nbsp;&nbsp;&nbsp;te 'mī kulendavo vandyāḥ saundaryavijitendavaḥ // Mo_2,13.54 //<br>
"akalaṅkitatvam" evātra indujaye hetuḥ ||&nbsp;MoT_2,13.54 ||<br>
<br>
<br>
&nbsp;&nbsp;&nbsp;&nbsp;&nbsp;trailokyodaravartinyo nānandāya tathā śriyaḥ /<br>
&nbsp;&nbsp;&nbsp;&nbsp;&nbsp;sāmrājyasaṃpatpratimā yathā śamavibhūtayaḥ // Mo_2,13.55 //<br>
spaṣṭam ||&nbsp;MoT_2,13.55 ||<br>
<br>
<br>
&nbsp;&nbsp;&nbsp;&nbsp;&nbsp;yāni duḥkhāni yās tṛṣṇā duḥsahā ye durādhayaḥ /<br>
&nbsp;&nbsp;&nbsp;&nbsp;&nbsp; tat sarvaṃ śāntacetassu tamo 'rkeṣv iva naśyati // Mo_2,13.56 //<br>
spaṣṭam ||&nbsp;MoT_2,13.56 ||<br>
<br>
<br>
&nbsp;&nbsp;&nbsp;&nbsp;&nbsp;mano hi sarvabhūtānāṃ prasādam anugacchati /<br>
&nbsp;&nbsp;&nbsp;&nbsp;&nbsp;na tathendau yathā śānte jane janitakautukam // Mo_2,13.57 //<br>
"prasādam" prasannatām ||&nbsp;MoT_2,13.57 ||<br>
<br>
<br>
&nbsp;&nbsp;&nbsp;&nbsp;&nbsp;śamaśālini sauhārdavati sarveṣu jantuṣu /<br>
&nbsp;&nbsp;&nbsp;&nbsp;&nbsp;sujane paramaṃ tattvaṃ svayam eva prasīdati // Mo_2,13.58 //<br>
"paramaṃ tattvam" paramātmatattvaṃ | "svayam evā"yatnam eva | 
"prasīdati" svarūpadarśanākhyaṃ prasādaṃ karotīty arthaḥ 
||&nbsp;MoT_2,13.58 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mātarīva paraṃ yānti viṣamāṇi mṛdūni ca /<br>
&nbsp;&nbsp;&nbsp;&nbsp;&nbsp;viśvāsam iha bhūtāni sarvāṇi śamaśālini // Mo_2,13.59 //<br>
"viṣamāṇi" hiṃsāni | "mṛdūni" komalāni ||&nbsp;MoT_2,13.59 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na rasāyanapānena na lakṣmyāliṅganena ca /<br>
&nbsp;&nbsp;&nbsp;&nbsp;&nbsp;tathā sukham avāpnoti śamenāntar yathā janaḥ // Mo_2,13.60 //<br>
"antaḥ" manasi ||&nbsp;MoT_2,13.60 ||<br>
<br>
<br>
&nbsp;&nbsp;&nbsp;&nbsp;&nbsp;sarvādhivyādhivalitaṃ krāntaṃ tṛṣṇāvaratrayā /<br>
&nbsp;&nbsp;&nbsp;&nbsp;&nbsp;manaḥ śamāmṛtāsekaiḥ samāśvāsaya rāghava // Mo_2,13.61 //<br>
"samāśvāsaya" śītalaya ||&nbsp;MoT_2,13.61 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yat karoṣi yad aśnāsi śamaśītalayā dhiyā /<br>
&nbsp;&nbsp;&nbsp;&nbsp;&nbsp;tat te 'tisvadate svādu netarat tāntamānasam // Mo_2,13.62 //<br>
"svadate" rocate | camatkāraṃ karotīti yāvat | "tāntam" mlāniyuktaṃ kṛtaṃ | "mānasaṃ" yena tat ||&nbsp;MoT_2,13.62 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śamāmṛtarasāsnātaṃ mano yām eti nirvṛtim /<br>
&nbsp;&nbsp;&nbsp;&nbsp;&nbsp;chinnāny api tayāṅgāni manye rohanti rāghava // Mo_2,13.63 //<br>
"śamāmṛtarasāsnātaṃ manaḥ yāṃ nirvṛtiṃ eti" | he "rāghavā"haṃ "manye" | 
"tayā" nirvṛtyā | "chinnāny api aṅgāni rohanti" ||&nbsp;MoT_2,13.63 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na piśācā na rakṣāṃsi na daityā na ca śatravaḥ /<br>
&nbsp;&nbsp;&nbsp;&nbsp;&nbsp;na ca vyāghrabhujaṅgādyā dviṣanti śamaśālinam // Mo_2,13.64 //<br>
spaṣṭam ||&nbsp;MoT_2,13.64 ||<br>
<br>
<br>
&nbsp;&nbsp;&nbsp;&nbsp;&nbsp;susaṃnaddhasamastāṅgaṃ praśamāmṛtavarmaṇā /<br>
&nbsp;&nbsp;&nbsp;&nbsp;&nbsp;vedhayanti na duḥkhāni śarā vajraśilāṃ iva // Mo_2,13.65 //<br>
"vedhayanti" tāḍayanti ||&nbsp;MoT_2,13.65 ||<br>
<br>
<br>
&nbsp;&nbsp;&nbsp;&nbsp;&nbsp;na tathā rājate rājā mānyāntaḥpurasaṃsthitaḥ /<br>
&nbsp;&nbsp;&nbsp;&nbsp;&nbsp;samayā svasthayā vṛttyā yathopaśamaśobhitaḥ // Mo_2,13.66 //<br>
"vṛttyā" vyāpāreṇa ||&nbsp;MoT_2,13.66 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prāṇāt priyataraṃ dṛṣṭvā tuṣṭim eti na tāṃ janaḥ /<br>
&nbsp;&nbsp;&nbsp;&nbsp;&nbsp;yām āyāti janaṃ śāntam avalokya samāśayam // Mo_2,13.67 //<br>
"samāśayam" samacetasam ||&nbsp;MoT_2,13.67 ||<br>
<br>
<br>
<br>
&nbsp;&nbsp;&nbsp;&nbsp;&nbsp;samayā śamaśālinyā vṛttyā yaḥ sādhu vartate /<br>
&nbsp;&nbsp;&nbsp;&nbsp;&nbsp;abhinanditayā loke jīvatīha sa netaraḥ // Mo_2,13.68 //<br>
"vartate" tiṣṭhati | "itaraḥ" aśāntaḥ ||&nbsp;MoT_2,13.68 ||<br>
<br>
<br>
&nbsp;&nbsp;&nbsp;&nbsp;&nbsp;anuddhatamanāḥ śāntaḥ sādhu karma karoti yat /<br>
&nbsp;&nbsp;&nbsp;&nbsp;&nbsp;tat sarvam abhinandanti tasyemā bhūtajātayaḥ // Mo_2,13.69 //<br>
"abhinandanti" stuvanti ||&nbsp;MoT_2,13.69 ||<br>
<br>
<br>
śāntasvarūpanirṇayadvāreṇa śamasvarūpaṃ niścinoti<br>
&nbsp;&nbsp;&nbsp;&nbsp;&nbsp;śrutvā spṛṣṭvā ca dṛṣṭvā ca bhuktvā ghrātvā śubhāśubham /<br>
&nbsp;&nbsp;&nbsp;&nbsp;&nbsp;na hṛṣyati glāyati yaḥ sa śānta iti kathyate // Mo_2,13.70 //<br>
upekṣā eva śāntir iti bhāvaḥ ||&nbsp;MoT_2,13.70 ||<br>
<br>
<br>
&nbsp;&nbsp;&nbsp;&nbsp;&nbsp;yaḥ samaḥ sarvabhāveṣu nābhivāñchati nojjhati /<br>
&nbsp;&nbsp;&nbsp;&nbsp;&nbsp;jitvendriyāṇi yatnena sa śānta iti kathyate // Mo_2,13.71 //<br>
spaṣṭam ||&nbsp;MoT_2,13.71 ||<br>
<br>
<br>
&nbsp;&nbsp;&nbsp;&nbsp;&nbsp;tuṣārakarabimbācchaṃ mano yasya nirākulam /<br>
&nbsp;&nbsp;&nbsp;&nbsp;&nbsp;maraṇotsavayuddheṣu sa śānta iti kathyate // Mo_2,13.72 //<br>
spaṣṭam ||&nbsp;MoT_2,13.72 ||<br>
<br>
<br>
&nbsp;&nbsp;&nbsp;&nbsp;&nbsp;sthito 'pi na sthita iva na hṛṣyati na kupyati /<br>
&nbsp;&nbsp;&nbsp;&nbsp;&nbsp;yaḥ suṣuptamanāḥ svasthaḥ sa śānta iti kathyate // Mo_2,13.73 //<br>
"suṣuptamanāḥ" harṣāmarṣānusandhānarahitaḥ ||&nbsp;MoT_2,13.73 ||<br>
<br>
<br>
<br>
&nbsp;&nbsp;&nbsp;&nbsp;&nbsp;amṛtasyandasubhagā yasya sarvajanaṃ prati /<br>
&nbsp;&nbsp;&nbsp;&nbsp;&nbsp;dṛṣṭiḥ prasarati prītā sa śānta iti kathyate // Mo_2,13.74 //<br>
spaṣṭam ||&nbsp;MoT_2,13.74 ||<br>
<br>
<br>
&nbsp;&nbsp;&nbsp;&nbsp;&nbsp;spaṣṭāvadātayā buddhyā yathaivāntas tathā bahiḥ /<br>
&nbsp;&nbsp;&nbsp;&nbsp;&nbsp;dṛśyante yasya kāryāṇi sa śānta iti kathyate // Mo_2,13.75 //<br>
kapaṭarāhityād iti bhāvaḥ ||&nbsp;MoT_2,13.75 ||<br>
<br>
<br>
&nbsp;&nbsp;&nbsp;&nbsp;&nbsp;apy āpatsu durantāsu kalpānteṣu dahatsv api /<br>
&nbsp;&nbsp;&nbsp;&nbsp;&nbsp;tucchehaṃ na mano yasya sa śānta iti kathyate // Mo_2,13.76 //<br>
"tuccheham" tucchopāyaparam ||&nbsp;MoT_2,13.76 ||<br>
<br>
<br>
&nbsp;&nbsp;&nbsp;&nbsp;&nbsp;yo 'ntaḥ śītalatāṃ yāto yo bhāveṣu na majjati /<br>
&nbsp;&nbsp;&nbsp;&nbsp;&nbsp;vyavahārī na saṃmūḍhaḥ sa śānta iti kathyate // Mo_2,13.77 //<br>
"na majjati" rāgodrekeṇāsakto na bhavati | "vyavahārī" vyavahārakārī | 
"na saṃmūḍhaḥ" na vyavahārarahitaḥ | vyavahārarahitasya hi amajjanaṃ 
vyavahārābhāvakṛtam eva na śāntikṛtam ||&nbsp;MoT_2,13.77 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ākāśasadṛśī yasya nityaṃ svavyavahāriṇaḥ /<br>
&nbsp;&nbsp;&nbsp;&nbsp;&nbsp;kalaṅkam eti na matiḥ sa śānta iti kathyate // Mo_2,13.78 //<br>
"svaḥ" nijaḥ | "vyavahāraḥ" asyāstīti tādṛśasya ||&nbsp;MoT_2,13.78 ||<br>
<br>
<br>
&nbsp;&nbsp;&nbsp;&nbsp;&nbsp;tapasviṣu bahujñeṣu yājakeṣu nṛpeṣu ca /<br>
&nbsp;&nbsp;&nbsp;&nbsp;&nbsp;balavatsu guṇāḍhyeṣu śamavān eva rājate // Mo_2,13.79 //<br>
spaṣṭam ||&nbsp;MoT_2,13.79 ||<br>
<br>
<br>
&nbsp;&nbsp;&nbsp;&nbsp;&nbsp;śamasaṃsaktamanasāṃ mahatāṃ guṇaśālinām /<br>
&nbsp;&nbsp;&nbsp;&nbsp;&nbsp;udeti nirvṛtiś cittāj jyotsneva himarociṣaḥ // Mo_2,13.80 //<br>
spaṣṭam ||&nbsp;MoT_2,13.80 ||<br>
<br>
<br>
&nbsp;&nbsp;&nbsp;&nbsp;&nbsp;sīmānto guṇapūgānāṃ pauruṣaikāntabhūṣaṇam /<br>
&nbsp;&nbsp;&nbsp;&nbsp;&nbsp;saṃkaṭeṣv abhayasthānaṃ śamaḥ śrīmān virājate // Mo_2,13.81 //<br>
spaṣṭam ||&nbsp;MoT_2,13.81 ||<br>
<br>
<br>
sargāntaślokena śamanirūpaṇaṃ samāpayati<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;śamam amṛtam ahāryam āryajuṣṭaṃ<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;param avalambya padaṃ paraṃ prayātāḥ /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;raghutanaya yathā mahānubhāvāḥ<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;kramam anupālaya siddhaye tam eva // Mo_2,13.82 //<br>
he "raghutanaya" | "mahānubhāvāḥ" puruṣāḥ | "amṛtam" amṛtarūpam | 
"ahāryam" anāśyam "āryajuṣṭam" |" śamaṃ" pūrvoktasvarūpaṃ śamaṃ 
"avalambya" | "paraṃ" padaṃ paracitsvarūpam utkṛṣṭaṃ sthānaṃ | yathā 
"prayātāḥ" | tvam "tam" tathāvidham | "kramam siddhaye anupālaya" | iti 
śivam ||&nbsp;MoT_2,13.82 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe trayodaśaḥ sargaḥ || 2,13 ||<br>
<br>
<br>
************************************************************************<br>
<br>
oṃ vivekanirṇayaṃ prastauti<br>
&nbsp;&nbsp;&nbsp;&nbsp;&nbsp;śāstrāvabodhāmalayā dhiyā paramapūtayā | /<br>
&nbsp;&nbsp;&nbsp;&nbsp;&nbsp;kartavyaḥ kāraṇajñena vicāro 'niśam ātmanaḥ // Mo_2,14.1 //"<br>
kāraṇajñena" kiṃ | kena saṃpadyate iti jānatā puruṣeṇa | "dhiyā ātmanaḥ vicāraḥ aniśam kartavyaḥ" ||&nbsp;MoT_2,14.1 ||<br>
<br>
<br>
nanu vicāreṇa kiṃ setsyati ity | atrāha<br>
&nbsp;&nbsp;&nbsp;&nbsp;&nbsp;vicārāt tīkṣṇatām etya dhīḥ paśyati paraṃ padam /<br>
&nbsp;&nbsp;&nbsp;&nbsp;&nbsp;dīrghasaṃsārarogasya vicāro hi mahauṣadham // Mo_2,14.2 //<br>
"param padam" śuddhacinmātrākhyaṃ mahāsthānam ||&nbsp;MoT_2,14.2 ||<br>
<br>
<br>
&nbsp;&nbsp;&nbsp;&nbsp;&nbsp;āpadvanam anantehāparipallavitākṛti  /<br>
&nbsp;&nbsp;&nbsp;&nbsp;&nbsp;vicārakrakacacchinnaṃ naiva bhūyaḥ prarohati // Mo_2,14.3 //<br>
"anantāḥ" yāḥ "īhāḥ" ceṣṭāḥ | tābhiḥ "paripallavitā" puṣṭībhūtā | "ākṛtiḥ" yasya tat&nbsp;||&nbsp;MoT_2,14.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;moheṣu bandhunāśeṣu saṃkaṭeṣu bhrameṣu ca /<br>
&nbsp;&nbsp;&nbsp;&nbsp;&nbsp;sarveṣv eva mahāprājña vicāro hi satāṃ gatiḥ // Mo_2,14.4 //<br>
"gatiḥ" śaraṇam ||&nbsp;MoT_2,14.4 ||<br>
<br>
<br>
&nbsp;&nbsp;&nbsp;&nbsp;&nbsp;na vicāraṃ vinā kaścid upāyo 'sti vipacchame /<br>
&nbsp;&nbsp;&nbsp;&nbsp;&nbsp;vicārād aśubhaṃ tyaktvā śubham āyāti dhīḥ satām // Mo_2,14.5 //<br>
spaṣṭam ||&nbsp;MoT_2,14.5 ||<br>
<br>
<br>
&nbsp;&nbsp;&nbsp;&nbsp;&nbsp;balaṃ buddhiś ca tejaś ca pratipattiḥ kriyāphalam /<br>
&nbsp;&nbsp;&nbsp;&nbsp;&nbsp;phalanty etāni sarvāṇi vicāreṇaiva dhīmataḥ // Mo_2,14.6 //<br>
"pratipattiḥ" jñānam | avivekena tu kṛtāni "etāni" anartham evotpādayantīti bhāvaḥ&nbsp;||&nbsp;MoT_2,14.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yuktāyuktamahādīpam abhivāñchitasādhakam /<br>
&nbsp;&nbsp;&nbsp;&nbsp;&nbsp;sphāraṃ vicāram āśritya saṃsārajaladhiṃ taret // Mo_2,14.7 //<br>
"yuktāyuktamahādīpaṃ" idaṃ yuktaṃ idaṃ tv ayuktam iti prakāśakam ity arthaḥ&nbsp;| "sphāraṃ" vistīrṇam ||&nbsp;MoT_2,14.7 ||<br>
<br>
<br>
&nbsp;&nbsp;&nbsp;&nbsp;&nbsp;ālūnahṛdayāmbhojaṃ mahāmohamataṅgajam /<br>
&nbsp;&nbsp;&nbsp;&nbsp;&nbsp;vidārayati śuddhātmā vicārodārakesarī // Mo_2,14.8 //<br>
"vidārayati" vināśayati ||&nbsp;MoT_2,14.8 ||<br>
<br>
<br>
&nbsp;&nbsp;&nbsp;&nbsp;&nbsp;mūḍhāḥ kālavaśeneha yad gatāḥ paramaṃ padam /<br>
&nbsp;&nbsp;&nbsp;&nbsp;&nbsp;tad vicārapradīpasya vijṛmbhitam anuttamam // Mo_2,14.9 //<br>
"kālena" hi "mūḍhā" api śuddhacinmātrākhyaṃ "paramaṃ padaṃ" prāpnuvanti |
 "vijṛmbhitam" vilasitam | "anuttamam" niratiśayam ||&nbsp;MoT_2,14.9 ||<br>
<br>
<br>
&nbsp;&nbsp;&nbsp;&nbsp;&nbsp;rājyāni saṃpadaḥ sphāro bhogo mokṣaś ca śāśvataḥ /<br>
&nbsp;&nbsp;&nbsp;&nbsp;&nbsp;vicārakalpavṛkṣasya phalāny etāni rāghava  // Mo_2,14.10 //<br>
spaṣṭam ||&nbsp;MoT_2,14.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yā vivekavilāsinyo matayo mahatām iha /<br>
&nbsp;&nbsp;&nbsp;&nbsp;&nbsp;na tā vipadi majjanti tumbakānīva vāriṇi // Mo_2,14.11 //<br>
vivekavilāsaḥ āsām astīti "vivekavilāsinyaḥ" ||&nbsp;MoT_2,14.11 ||<br>
<br>
<br>
&nbsp;&nbsp;&nbsp;&nbsp;&nbsp;vicārodayahāriṇyā dhiyā vyavaharanti ye /<br>
&nbsp;&nbsp;&nbsp;&nbsp;&nbsp;phalānām atyudārāṇāṃ bhājanaṃ hi bhavanti te // Mo_2,14.12 //<br>
"vicārodayena hāriṇyā" manoharayā ||&nbsp;MoT_2,14.12 ||<br>
<br>
<br>
&nbsp;&nbsp;&nbsp;&nbsp;&nbsp;mūrkhahṛtkānanasthānām āśāprasararodhinām /<br>
&nbsp;&nbsp;&nbsp;&nbsp;&nbsp;avicārakarañjānāṃ mañjaryo duḥkharītayaḥ // Mo_2,14.13 //<br>
"āśā" mokṣāśā | tasyāḥ yaḥ "prasaraḥ" | taṃ rundhantīti tādṛśānām 
dik"prasararodhināṃ" ca | "karañjānāṃ" kaṇṭakavṛkṣāṇām | "duḥkharītayaḥ"
 duḥkharacanāḥ&nbsp;||&nbsp;MoT_2,14.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kajjalakṣodamalinā madirāmodadhāriṇī /<br>
&nbsp;&nbsp;&nbsp;&nbsp;&nbsp;avicāramayī nidrā yātu te rāghava kṣayam // Mo_2,14.14 //<br>
"kajjalakṣodena" mantrasaṃskṛtena | "kajjalakṣodena malinā" ghanā | 
kajjalakṣodavat "malinā" cātyantakāluṣyāt | "madirā modaṃ dhārayatī"ti 
tādṛśī | madirāmodenāpi "nidrā" ghanībhavati | "avicāramayī" 
avicārasvarūpā tām eva "kṣayaṃ" nayeti bhāvaḥ ||&nbsp;MoT_2,14.14 ||<br>
<br>
<br>
&nbsp;&nbsp;&nbsp;&nbsp;&nbsp;mahāpady api dīrgheṣu sadvicāraparo naraḥ /<br>
&nbsp;&nbsp;&nbsp;&nbsp;&nbsp;na nimajjati moheṣu tejorāśis tamassv iva // Mo_2,14.15 //<br>
"moheṣu" kiṃ karomīty evaṃrūpeṣu ||&nbsp;MoT_2,14.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mānase sarasi svacche vicārakamalotkaraḥ /<br>
&nbsp;&nbsp;&nbsp;&nbsp;&nbsp;nūnaṃ vikasito yasya himavān iva bhāti saḥ // Mo_2,14.16 //<br>
"mānase sarasi" hṛdayākhye sarasi mānasākhye sarasīti ca ||&nbsp;MoT_2,14.16 ||<br>
<br>
<br>
&nbsp;&nbsp;&nbsp;&nbsp;&nbsp;vicāravikalā yasya matir māndyam upeyuṣaḥ /<br>
&nbsp;&nbsp;&nbsp;&nbsp;&nbsp;tasyodety aśaniś candrān mudhā yakṣaḥ śiśor iva // Mo_2,14.17 //<br>
"vicāravikalā" vicārarahitā | "māndyaṃ" jāḍyaṃ | "candrāt" 
citsūryapratibimbarūpatvena candratulyāt saṃsārāt | "aśaniḥ" 
bhāvābhāvakṛtaharṣāmarṣarūpaṃ vajram āścaryaṃ ca candrād aśaner utpādaḥ 
||&nbsp;MoT_2,14.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;duḥkhaṣaṇḍakavalmīkaṃ vipannavalatāmadhuḥ /<br>
&nbsp;&nbsp;&nbsp;&nbsp;&nbsp;rāma dūre parityājyo nirviveko narādhamaḥ // Mo_2,14.18 //<br>
"narādhamaḥ" kiṃ | "duḥkhaḥ ṣaṇḍakānāṃ valmīkam" | valmīke hi 
kaṇṭakaṣaṇḍakāni bhavanti | punaḥ kaḥ | "vipad" eva "navalatā" | tasyāḥ 
"madhuḥ" vasantaḥ ||&nbsp;MoT_2,14.18 ||<br>
<br>
<br>
&nbsp;&nbsp;&nbsp;&nbsp;&nbsp;ye kecana durārambhā durācārā durādhayaḥ /<br>
&nbsp;&nbsp;&nbsp;&nbsp;&nbsp;avicāreṇa te bhānti vetālās tamasā yathā // Mo_2,14.19 //<br>
"durārambhāḥ" kutsitāḥ kāryārambhāḥ ||&nbsp;MoT_2,14.19 ||<br>
<br>
<br>
&nbsp;&nbsp;&nbsp;&nbsp;&nbsp;avicāriṇam ekāntajaraddrumasadharmakam /<br>
&nbsp;&nbsp;&nbsp;&nbsp;&nbsp;akṣamaṃ sādhukāryeṣu dūre kuru raghūdvaha // Mo_2,14.20 //<br>
"ekānte" janarahite deśe | sthitaḥ "jaraddrumaḥ" | tasya "sadharmakam" 
sadṛśam&nbsp;| "sādhukāryeṣu" cittanirodhādiṣu | phaladānena 
paropakārarūpeṣu ca śubhakāryeṣu ||&nbsp;MoT_2,14.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;viviktaṃ hi mano jantor āśāvaivaśyavarjitam /<br>
&nbsp;&nbsp;&nbsp;&nbsp;&nbsp;parāṃ nirvṛtim abhyeti pūrṇaś candra ivātmani // Mo_2,14.21 //<br>
"viviktam" vivekayuktam | "āśāvaivaśyavarjitam" iti viśeṣaṇadvāreṇa 
hetuḥ | āśāvaivaśyasyaiva nirvṛtirodhakatvāt ||&nbsp;MoT_2,14.21 ||<br>
<br>
<br>
&nbsp;&nbsp;&nbsp;&nbsp;&nbsp;vivekitoditā dehaṃ sarvaṃ śītalayaty alam /<br>
&nbsp;&nbsp;&nbsp;&nbsp;&nbsp;alaṃkaroti cātyantaṃ jyotsneva bhuvanam navā // Mo_2,14.22 //<br>
"navā" śaratkālīnā ||&nbsp;MoT_2,14.22 ||<br>
<br>
<br>
&nbsp;&nbsp;&nbsp;&nbsp;&nbsp;paramārthapatākāyā dhiyo dhavalacāmaram /<br>
&nbsp;&nbsp;&nbsp;&nbsp;&nbsp;vicāro rājate janto rajanyām iva candramāḥ // Mo_2,14.23 //<br>
"paramārthasya" śuddhacinmātratattvākhyaparamārthasya | "patākāyāḥ" 
pradarśakatvasāmānyena cihṇabhūtapatākārūpāyāḥ "dhiyaḥ" | 
"dhavalacāmaram" śobhādāyakatvena dhavalacāmararūpam ||&nbsp;MoT_2,14.23
 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vicāracāravo bhāvā bhāsayanto diśo daśa /<br>
&nbsp;&nbsp;&nbsp;&nbsp;&nbsp;bhānti bhāskaravad bhagnabhūyobhavabhayāmayāḥ // Mo_2,14.24 //<br>
"bhāvāḥ" manuṣyādirūpāḥ padārthāḥ | "bhāvāḥ" kathaṃbhūtāḥ | "bhagnāḥ 
bhūyāṃsi bhavabhayāni" ev"āmayāḥ" yaiḥ te | "bhāskaro" 'pi "daśa diśaḥ" 
bhāsayati ||&nbsp;MoT_2,14.24 ||<br>
<br>
<br>
&nbsp;&nbsp;&nbsp;&nbsp;&nbsp;bālasya svamanomohakalpitaḥ prāṇahārakaḥ /<br>
&nbsp;&nbsp;&nbsp;&nbsp;&nbsp;rātrau tamasi vetālo vicāreṇa vilīyate // Mo_2,14.25 //<br>
spaṣṭam ||&nbsp;MoT_2,14.25 ||<br>
<br>
<br>
&nbsp;&nbsp;&nbsp;&nbsp;&nbsp;sarva eva jagadbhāvā avicāreṇa cāravaḥ /<br>
&nbsp;&nbsp;&nbsp;&nbsp;&nbsp;avidyamānasadbhāvā vicāraviśarāravaḥ // Mo_2,14.26 //<br>
"sarva eva jagadbhāvāḥ" jagatpadārthāḥ | "avicāreṇa" vicārarāhityena | 
"cāravaḥ" bhavanti | kathaṃbhūtāḥ | "avidyamānasadbhāvāḥ" | ata eva ca 
"vicāraviśarāravaś" ca vicārāsahatvāt ||&nbsp;MoT_2,14.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;puṃso nijamanomohakalpito 'nalpaduḥkhadaḥ /<br>
&nbsp;&nbsp;&nbsp;&nbsp;&nbsp;saṃsāraciravetālo vicāreṇa vilīyate // Mo_2,14.27 //<br>
spaṣṭam ||&nbsp;MoT_2,14.27 ||<br>
<br>
<br>
&nbsp;&nbsp;&nbsp;&nbsp;&nbsp;samasvacchaṃ nirābādham anantamananāśrayam /<br>
&nbsp;&nbsp;&nbsp;&nbsp;&nbsp;viddhīmaṃ kevalībhāvaṃ vicāro 'grataroḥ phalam // Mo_2,14.28 //<br>
samaṃ ca tat svacchaṃ "samasvacchaṃ" | "nirābādham" kenāpi pramāṇena 
bādhayitum aśakyam | "anantasyā"paricchinnasya svātmatattvasya | yat 
"mananam" parāmarśaḥ | tasy"āśrayam" lakṣaṇayā sādhakam 
||&nbsp;MoT_2,14.28 ||<br>
<br>
<br>
&nbsp;&nbsp;&nbsp;&nbsp;&nbsp;acalasthitinodāraprakaṭābhogatejasā /<br>
&nbsp;&nbsp;&nbsp;&nbsp;&nbsp;tena niṣkāmatodeti śītatevoditendunā // Mo_2,14.29 //<br>
"udāraprakaṭābhogaṃ" udbhaṭaprakaṭavistāraṃ | "tejaḥ" yasya | tādṛśena |
 "niṣkāmatā" kāmanārāhityam | "uditaś" cāsāv "induḥ" | tena 
||&nbsp;MoT_2,14.29 ||<br>
<br>
<br>
nanu niṣkāmatayā kiṃ setsyatīty | atrāha<br>
&nbsp;&nbsp;&nbsp;&nbsp;&nbsp;cintājvaramahauṣadhyā sādhuś cittaniṣaṇṇayā /<br>
&nbsp;&nbsp;&nbsp;&nbsp;&nbsp;tayottamatvapradayā nābhivāñchati nojjhati // Mo_2,14.30 //<br>
"tayā" niṣkāmatayā | "nābhivāñchati nojjhati" sarvatropekṣām eva bhajate ity arthaḥ&nbsp;||&nbsp;MoT_2,14.30 ||<br>
<br>
<br>
punaḥ kiṃ karotīty | atrāha<br>
&nbsp;&nbsp;&nbsp;&nbsp;&nbsp;tatsadālambanaṃ cetaḥ sphāram ābhāsam āgatam /<br>
&nbsp;&nbsp;&nbsp;&nbsp;&nbsp;nāstam eti na codeti kham ivātitatāntaram // Mo_2,14.31 //<br>
sā niṣkāmatā "sadā ālambanam" āśrayo yasya | tat "tatsadālambanam" | 
tathā "sphāraṃ" sphuraṇaśīlaṃ | "ābhāsam āgatam" vivekayuktaṃ jātam ity 
arthaḥ ||&nbsp;MoT_2,14.31 ||<br>
<br>
<br>
&nbsp;&nbsp;&nbsp;&nbsp;&nbsp;na jahāti na cādatte nottāmyati na śāmyati /<br>
&nbsp;&nbsp;&nbsp;&nbsp;&nbsp;kevalaṃ sākṣivat paśyañ jagad ātmani tiṣṭhati // Mo_2,14.32 //<br>
"nottāmyati" na kṣubhyati ||&nbsp;MoT_2,14.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na ca śāmyati nāpy antar nāpi bāhye 'vatiṣṭhati /<br>
&nbsp;&nbsp;&nbsp;&nbsp;&nbsp;na ca naiṣkarmyam ādatte na ca karmāṇi majjati // Mo_2,14.33 //<br>
sarvatropekṣayaiva vartate iti bhāvaḥ ||&nbsp;MoT_2,14.33 ||<br>
<br>
<br>
&nbsp;&nbsp;&nbsp;&nbsp;&nbsp;upekṣate gataṃ vastu saṃprāptam anuvartate /<br>
&nbsp;&nbsp;&nbsp;&nbsp;&nbsp;na kṣubdho nāti cākṣubdho bhāti pūrṇa ivārṇavaḥ // Mo_2,14.34 //<br>
"anuvartate" niranusandhānam pravartate | "ati" atiśayena ||&nbsp;MoT_2,14.34 ||<br>
<br>
<br>
&nbsp;&nbsp;&nbsp;&nbsp;&nbsp;evaṃrūpeṇa manasā mahātmāno mahāśayāḥ /<br>
&nbsp;&nbsp;&nbsp;&nbsp;&nbsp;jīvanmuktā jagaty asmin viharanti hi yoginaḥ // Mo_2,14.35 //<br>
spaṣṭam ||&nbsp;MoT_2,14.35 ||<br>
<br>
<br>
&nbsp;&nbsp;&nbsp;&nbsp;&nbsp;uṣitvā suciraṃ kālaṃ dhīrās te yāvadīpsitam /<br>
&nbsp;&nbsp;&nbsp;&nbsp;&nbsp;tanum ante parityajya yānti kevalatāṃ tatām // Mo_2,14.36 //<br>
"kevalatām" videhamuktatām | "yāvadīpsitam" ity anena sarvam eva 
bhagavatkṛtam teṣām īpsitam evāstīti sūcitam ||&nbsp;MoT_2,14.36 ||<br>
<br>
<br>
&nbsp;&nbsp;&nbsp;&nbsp;&nbsp;ko 'haṃ kasya ca saṃsāra ity āpady api dhīmatā /<br>
&nbsp;&nbsp;&nbsp;&nbsp;&nbsp;cintanīyaṃ prayatnena sapratīkāram ātmanā // Mo_2,14.37 //<br>
kim uta vaktavyaṃ saṃpadīty "api"śabdābhiprāyaḥ | "sapratīkāram" 
pratīkārasahitam | na tu cintanamātreṇaiva | pratīkāraś cātra bhogatyāga
 eva jñeyaḥ ||&nbsp;MoT_2,14.37 ||<br>
<br>
<br>
&nbsp;&nbsp;&nbsp;&nbsp;&nbsp;kāryasaṃkaṭasandehaṃ rājā jānāti rāghava /<br>
&nbsp;&nbsp;&nbsp;&nbsp;&nbsp;niṣphalaṃ saphalaṃ vāpi vicāreṇaiva nānyathā // Mo_2,14.38 //<br>
bahir api vicārasyaiva sāmrājyam iti bhāvaḥ ||&nbsp;MoT_2,14.38 ||<br>
<br>
<br>
&nbsp;&nbsp;&nbsp;&nbsp;&nbsp;vedavedāntasiddhāntasthitayaḥ sthitikāraṇam /<br>
&nbsp;&nbsp;&nbsp;&nbsp;&nbsp;nirṇīyante vicāreṇa dīpeneva bhuvo niśi // Mo_2,14.39 //<br>
vedavedāntarūpāḥ sthitayaḥ maryādāḥ "vedavedāntasthitayaḥ" | "sthitikāraṇam" saṃsāramaryādākāraṇabhūtāḥ ||&nbsp;MoT_2,14.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anaṣṭam andhakāreṣu bahutejassv ajihmitam /<br>
&nbsp;&nbsp;&nbsp;&nbsp;&nbsp;paśyaty api vyavahitaṃ vicāraś cārulocanam // Mo_2,14.40 //<br>
"ajihmitam" tejo'bhimukhe hi cakṣuṣi pratīghātena jihmitatvaṃ 
parivartitatvaṃ bhavati | tac cātra nāstīty arthaḥ ||&nbsp;MoT_2,14.40 
||<br>
<br>
<br>
&nbsp;&nbsp;&nbsp;&nbsp;&nbsp;vivekāndho hi jātyandhaḥ śocyaḥ sarvasya durmatiḥ /<br>
&nbsp;&nbsp;&nbsp;&nbsp;&nbsp;divyacakṣur vivekātmā jayaty akhilavastuṣu // Mo_2,14.41 //<br>
"sarvasya śocyaḥ" sarvaiḥ śocanīya ity arthaḥ | "vivekaḥ ātmā" pradhānaṃ
 yasya saḥ "vivekātmā" vivekānvita ity arthaḥ | "jayati" sarvotkarṣeṇa 
vartate ity arthaḥ ||&nbsp;MoT_2,14.41 ||<br>
<br>
<br>
&nbsp;&nbsp;&nbsp;&nbsp;&nbsp;paramātmamayī pālyā mahānandaikasādhanī /<br>
&nbsp;&nbsp;&nbsp;&nbsp;&nbsp;kṣaṇam ekaṃ parityājyā na vicāracamatkṛtiḥ // Mo_2,14.42 //<br>
"pālyā" rakṣaṇīyā ||&nbsp;MoT_2,14.42 ||<br>
<br>
<br>
&nbsp;&nbsp;&nbsp;&nbsp;&nbsp;vicāracāruḥ puruṣo mahatām api rocate /<br>
&nbsp;&nbsp;&nbsp;&nbsp;&nbsp;paripakvaṃ camatkāri sahakāraphalaṃ yathā // Mo_2,14.43 //<br>
spaṣṭam ||&nbsp;MoT_2,14.43 ||<br>
<br>
<br>
&nbsp;&nbsp;&nbsp;&nbsp;&nbsp;vicārakāntamatayo nānekeṣu punaḥ punaḥ /<br>
&nbsp;&nbsp;&nbsp;&nbsp;&nbsp;luṭhanti duḥkhaśvabhreṣu jñātordhvagatayo narāḥ // Mo_2,14.44 //<br>
"jñātāḥ" adhigatā | "ūrdhve" uttīrṇe cinmātre | "gatiḥ" yaite ||&nbsp;MoT_2,14.44 ||<br>
<br>
<br>
&nbsp;&nbsp;&nbsp;&nbsp;&nbsp;na virauti tathā rogī nānarthaśatajarjaraḥ /<br>
&nbsp;&nbsp;&nbsp;&nbsp;&nbsp;avicāravinaṣṭātmā yathājñaḥ pariroditi // Mo_2,14.45 //<br>
"nānarthaśatajarjara" ity atra "ca"śabdo 'dhyāhāryaḥ | 
"avicāreṇā"vivekena "vinaṣṭaḥ" vismṛtaḥ | "ātmā" pāramārthikaṃ svarūpaṃ 
yasya | tādṛśaḥ ||&nbsp;MoT_2,14.45 ||<br>
<br>
<br>
&nbsp;&nbsp;&nbsp;&nbsp;&nbsp;varaṃ kardamakīṭatvaṃ śvabhrakaṇṭakatā varam /<br>
&nbsp;&nbsp;&nbsp;&nbsp;&nbsp;varam andhaguhāhitvaṃ na narasyāvicāritā // Mo_2,14.46 //<br>
spaṣṭam ||&nbsp;MoT_2,14.46 ||<br>
<br>
<br>
&nbsp;&nbsp;&nbsp;&nbsp;&nbsp;sarvānarthanijāvāsaṃ sarvasādhutiraskṛtam /<br>
&nbsp;&nbsp;&nbsp;&nbsp;&nbsp;sarvadauḥsthityasīmāntam avicāraṃ parityajet // Mo_2,14.47 //<br>
"sarve" ye "anarthāḥ" | teṣāṃ "nijaḥ" svakīyaḥ | "āvāsaḥ" sarvānarthaśrayam ity arthaḥ&nbsp;||&nbsp;MoT_2,14.47 ||<br>
<br>
<br>
&nbsp;&nbsp;&nbsp;&nbsp;&nbsp;nityaṃ vicārayuktena bhavitavyaṃ mahātmanā /<br>
&nbsp;&nbsp;&nbsp;&nbsp;&nbsp;bhavāndhakūpe patatāṃ vicāro hy avalambanam // Mo_2,14.48 //<br>
"hi" yasmādarthe | "avalambanam" ādhāraḥ ||&nbsp;MoT_2,14.48 ||<br>
<br>
<br>
&nbsp;&nbsp;&nbsp;&nbsp;&nbsp;svayam evātmanātmānam avaṣṭabhya vicārataḥ /<br>
&nbsp;&nbsp;&nbsp;&nbsp;&nbsp;saṃsāramohajaladhes tārayet svamanomṛgam // Mo_2,14.49 //<br>
"ātmanā" manasā | "ātmānaṃ" paramātmānam | "avaṣṭabhya" bhāvanayā gṛhītvā&nbsp;||&nbsp;MoT_2,14.49 ||<br>
<br>
<br>
vicārasya svarūpaṃ kathayati<br>
&nbsp;&nbsp;&nbsp;&nbsp;&nbsp;ko 'haṃ katham ayaṃ doṣaḥ saṃsārākhya upāgataḥ /<br>
&nbsp;&nbsp;&nbsp;&nbsp;&nbsp;nyāyeneti parāmarśo vicāra iti kathyate // Mo_2,14.50 //<br>
"nyāyena" yuktyā | "parāmarśaḥ" santatabhāvanam ||&nbsp;MoT_2,14.50 ||<br>
<br>
<br>
&nbsp;&nbsp;&nbsp;&nbsp;&nbsp;andhāndhamohamukharaṃ ciraṃ duḥkhāya kevalam /<br>
&nbsp;&nbsp;&nbsp;&nbsp;&nbsp;kṛtaṃ śilāyā hṛdayaṃ durmateś cāvicāriṇaḥ // Mo_2,14.51 //<br>
atiṣayenāndham "andhāndham" | tādṛśaṃ ca tat "mohamukharaṃ" ca | jāḍyena
 viparyāsayuktam ity arthaḥ | "duḥkhāya" svasya parasya ceti jñeyam 
||&nbsp;MoT_2,14.51 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhāvābhāvagrahotsargadṛśām iha hi rāghava /<br>
&nbsp;&nbsp;&nbsp;&nbsp;&nbsp;na vicārād ṛte tattvaṃ jñāyate  sādhu kiṃcana // Mo_2,14.52 //<br>
"grahaḥ" grahaṇaṃ | "utsargaḥ" tyāgaḥ ||&nbsp;MoT_2,14.52 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vicārāj jñāyate tattvaṃ tattvād viśrāntir ātmani /<br>
&nbsp;&nbsp;&nbsp;&nbsp;&nbsp;tato manasi śāntatvaṃ sarvaduḥkhaparikṣayaḥ // Mo_2,14.53 //<br>
"tattvam" cinmātrākhyaṃ paramaṃ tattvam | "ātmani" śuddhacinmātrarūpe 
ātmani&nbsp;| "śāntatvasya" svarūpaṃ kathayati | "sarve"ti | 
"sarvaduḥkhakṣayasyai"va śāntirūpatvāt ||&nbsp;MoT_2,14.53 ||<br>
<br>
sargāntaślokena vicāranirūpaṇaṃ samāpayati<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;saphalatā phalate bhuvi karmaṇāṃ<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;prakaṭatāṃ kila gacchata uttamāt /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;sphuṭavicāradṛśaiva vicāritā<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;śamavate bhavate 'pi virocatām // Mo_2,14.54 //<br>
"kila" niścaye | "bhuvi karmaṇāṃ saphalatā phalate" | 
"sphuṭavicāradṛśaiva" "sphuṭā" yā "vicāradṛk" | tayaiva | "uttamāt" 
viśeṣataḥ | "prakaṭatāṃ" "gacchataḥ" vivekasyaiva sarvaprakaṭane 
śaktatvāt | ataḥ iyaṃ "vicāritā" "śamavate bhavate 'pi virocatām" | iti 
śivam ||&nbsp;MoT_2,14.54 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe caturdaśaḥ sargaḥ || 2,14 ||<br>
<br>
<br>
************************************************************************<br>
<br>
oṃ evaṃ vicārasvarūpaṃ nirṇīya tṛtīyasya saṃtoṣasya svarūpaṃ kathayati<br>
&nbsp;&nbsp;&nbsp;&nbsp;&nbsp;saṃtoṣo 'pi paraṃ śreyaḥ saṃtoṣaḥ sukham ucyate /<br>
&nbsp;&nbsp;&nbsp;&nbsp;&nbsp;saṃtuṣṭaḥ param abhyeti viśrāmam arisūdana // Mo_2,15.1 //<br>
"saṃtuṣṭaḥ" saṃtoṣayuktaḥ puruṣaḥ ||&nbsp;MoT_2,15.1 ||<br>
<br>
<br>
&nbsp;&nbsp;&nbsp;&nbsp;&nbsp;saṃtoṣaiśvaryasukhināṃ ciraviśrāntacetasām /<br>
&nbsp;&nbsp;&nbsp;&nbsp;&nbsp;sāmrājyam api sādhūnāṃ jarattṛṇalavāyate // Mo_2,15.2 //<br>
spaṣṭam ||&nbsp;MoT_2,15.2 ||<br>
<br>
<br>
&nbsp;&nbsp;&nbsp;&nbsp;&nbsp;saṃtoṣaśālinī buddhī rāma saṃsāravṛttiṣu /<br>
&nbsp;&nbsp;&nbsp;&nbsp;&nbsp;viṣamāsv apy anudvignā na kadācana dūyate // Mo_2,15.3 //<br>
"na dūyate" saṃtapyate saṃtuṣṭavān ||&nbsp;MoT_2,15.3 ||<br>
<br>
<br>
&nbsp;&nbsp;&nbsp;&nbsp;&nbsp;saṃtoṣāmṛtapānena ye parāṃ tṛptim āgatāḥ /<br>
&nbsp;&nbsp;&nbsp;&nbsp;&nbsp;bhogaśrīr atulā teṣām eṣā prativiṣāyate // Mo_2,15.4 //<br>
prativiṣā ivācarate "prativiṣāyate" | prativiṣā tiktadravyaviśeṣaḥ ||&nbsp;MoT_2,15.4 ||<br>
<br>
<br>
&nbsp;&nbsp;&nbsp;&nbsp;&nbsp;na tathā tarpayanty etāḥ pīyūṣarasavīcayaḥ /<br>
&nbsp;&nbsp;&nbsp;&nbsp;&nbsp;yathā hi madhurāsvādaḥ saṃtoṣo doṣanāśanaḥ // Mo_2,15.5 //<br>
spaṣṭam ||&nbsp;MoT_2,15.5 ||<br>
<br>
<br>
saṃtuṣṭasvarūpakathanadvāreṇa saṃtoṣasvarūpaṃ kathayati<br>
&nbsp;&nbsp;&nbsp;&nbsp;&nbsp;aprāptavāñchām utsṛjya saṃprāpte samatāṃ gataḥ /<br>
&nbsp;&nbsp;&nbsp;&nbsp;&nbsp;adṛṣṭakhedākhedo 'ntaḥ sa saṃtuṣṭa ihocyate // Mo_2,15.6 //<br>
"saṃprāpte" pravāhāgate ||&nbsp;MoT_2,15.6 ||<br>
<br>
<br>
&nbsp;&nbsp;&nbsp;&nbsp;&nbsp;ātmanātmani saṃtoṣaṃ yāvad yāti na mānasam /<br>
&nbsp;&nbsp;&nbsp;&nbsp;&nbsp;udbhavanty āpadas tāval latā iva manovanāt // Mo_2,15.7 //<br>
"ātmanā" svena | na tu bhogādinā ||&nbsp;MoT_2,15.7 ||<br>
<br>
<br>
&nbsp;&nbsp;&nbsp;&nbsp;&nbsp;saṃtoṣaśītalaṃ cetaḥ śuddhavijñānadṛṣṭibhiḥ /<br>
&nbsp;&nbsp;&nbsp;&nbsp;&nbsp;bhṛśaṃ vikāsam āyāti sūryāṃśubhir ivāmbujam // Mo_2,15.8 //<br>
saṃtuṣṭasyaiva jñāne adhikāra iti bhāvaḥ ||&nbsp;MoT_2,15.8 ||<br>
<br>
<br>
&nbsp;&nbsp;&nbsp;&nbsp;&nbsp;āśāvaivaśyavivaśe citte saṃtoṣavarjite /<br>
&nbsp;&nbsp;&nbsp;&nbsp;&nbsp;mlāne vaktram ivādarśe na jñānaṃ pratibimbati // Mo_2,15.9 //<br>
"pratibimbati" lagati ||&nbsp;MoT_2,15.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ajñānaghanayāminyā saṃkocaṃ na narāmbujam /<br>
&nbsp;&nbsp;&nbsp;&nbsp;&nbsp;yāty asāv udito yasya nityaṃ saṃtoṣabhāskaraḥ // Mo_2,15.10 //<br>
tat "narāmbujam ajñānaghanayāminyā saṃkocaṃ na yāti" | tat kim | 
"yasyāsau saṃtoṣabhāskaraḥ nityam udito" bhavati ||&nbsp;MoT_2,15.10 ||<br>
<br>
<br>
&nbsp;&nbsp;&nbsp;&nbsp;&nbsp;akiṃcano 'py asau jantuḥ sāmrājyasukham aśnute /<br>
&nbsp;&nbsp;&nbsp;&nbsp;&nbsp;ādhivyādhivinirmuktaṃ saṃtuṣṭaṃ yasya mānasam // Mo_2,15.11 //<br>
spaṣṭam ||&nbsp;MoT_2,15.11 ||<br>
<br>
<br>
&nbsp;&nbsp;&nbsp;&nbsp;&nbsp;nābhivāñchaty asaṃprāptaṃ prāptaṃ bhuṅkte yathākramam /<br>
&nbsp;&nbsp;&nbsp;&nbsp;&nbsp;yaḥ sasomyaḥ sadācāraḥ saṃtuṣṭa iti kathyate // Mo_2,15.12 //<br>
spaṣṭam ||&nbsp;MoT_2,15.12 ||<br>
<br>
<br>
&nbsp;&nbsp;&nbsp;&nbsp;&nbsp;saṃtoṣaparitṛptasya mahataḥ pūrṇacetasaḥ /<br>
&nbsp;&nbsp;&nbsp;&nbsp;&nbsp;kṣīrābdher iva śuddhasya mukhe lakṣmīr virājate // Mo_2,15.13 //<br>
spaṣṭam ||&nbsp;MoT_2,15.13 ||<br>
<br>
<br>
&nbsp;&nbsp;&nbsp;&nbsp;&nbsp;pūrṇatām alam āśritya svātmany evātmanā svayam /<br>
&nbsp;&nbsp;&nbsp;&nbsp;&nbsp;pauruṣeṇa prayatnena tṛṣṇāṃ sarvatra varjayet // Mo_2,15.14 //<br>
"pūrṇatāṃ" tṛptatām | "ātmanā eva" | na tu bhogair ity arthaḥ ||&nbsp;MoT_2,15.14 ||<br>
<br>
<br>
&nbsp;&nbsp;&nbsp;&nbsp;&nbsp;saṃtoṣāmṛtapūrṇasya svāntaḥ śītalatā svayam /<br>
&nbsp;&nbsp;&nbsp;&nbsp;&nbsp;sthairyam āyāty ariktasya śītāṃśor iva śāśvatam // Mo_2,15.15 //<br>
"svāntaḥ" svamanasi | "ariktasya" pūrṇasya ||&nbsp;MoT_2,15.15 ||<br>
<br>
<br>
&nbsp;&nbsp;&nbsp;&nbsp;&nbsp;saṃtoṣapuṣṭamanasaṃ bhṛtyā iva maharddhayaḥ /<br>
&nbsp;&nbsp;&nbsp;&nbsp;&nbsp;rājānam upatiṣṭhante kiṃkaratvam upāgatāḥ // Mo_2,15.16 //<br>
yathā "kiṃkaratvam upāgatāḥ bhṛtyāḥ rājānam upatiṣṭhante" tathā 
"saṃtoṣapuṣṭamanasaṃ" "maharddhayaḥ upatiṣṭhante" ||&nbsp;MoT_2,15.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ātmanaivātmani svacche saṃtuṣṭe puruṣe sthite /<br>
&nbsp;&nbsp;&nbsp;&nbsp;&nbsp;praśāmyanty ādhayaḥ sarve prāvṛṣīvāśu pāṃsavaḥ // Mo_2,15.17 //<br>
"svacche" rāgādimalarahite ||&nbsp;MoT_2,15.17 ||<br>
<br>
<br>
&nbsp;&nbsp;&nbsp;&nbsp;&nbsp;nityaṃ śītalayā nāma kalaṅkaparihīnayā /<br>
&nbsp;&nbsp;&nbsp;&nbsp;&nbsp;puruṣaḥ śuddhayā vṛttyā bhāti pūrṇatayenduvat // Mo_2,15.18 //<br>
"nāma" niścaye | "kalaṅkahīnayā" asantoṣākhyamalarahitayā ||&nbsp;MoT_2,15.18 ||<br>
<br>
<br>
saṃtoṣavivecanaṃ sargāntaślokena samāpayati<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;samatayā matayā guṇaśālināṃ<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;puruṣarāḍ iha yaḥ samalaṃkṛtaḥ /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tam amalaṃ praṇamanti nabhaścarā<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;api mahāmunayo raghunandana // Mo_2,15.19 //<br>
spaṣṭam | iti śivam ||&nbsp;MoT_2,15.19 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe pañcadaśaḥ sargaḥ || 2,15 ||<br>
<br>
<br>
************************************************************************<br>
<br>
oṃ evaṃ saṃtoṣasvarūpaṃ nirṇīya caturthaṃ satsaṃgaṃ nirūpayati<br>
&nbsp;&nbsp;&nbsp;&nbsp;&nbsp;viśeṣeṇa mahābuddhe saṃsārottaraṇe nṛṇām /<br>
&nbsp;&nbsp;&nbsp;&nbsp;&nbsp;sarvatropakarotīha sādhuḥ sādhusamāgamaḥ // Mo_2,16.1 //<br>
spaṣṭam ||&nbsp;MoT_2,16.1 ||<br>
<br>
<br>
&nbsp;&nbsp;&nbsp;&nbsp;&nbsp;sādhusaṃgataror jātaṃ vivekakusumaṃ śubham /<br>
&nbsp;&nbsp;&nbsp;&nbsp;&nbsp;rakṣanti ye mahātmāno bhājanaṃ te phalaśriyaḥ // Mo_2,16.2 //<br>
"phalaśriyaḥ" mokṣākhyaphalalakṣmyāḥ ||&nbsp;MoT_2,16.2 ||<br>
<br>
<br>
&nbsp;&nbsp;&nbsp;&nbsp;&nbsp;śūnyam ākīrṇatām eti mṛtir apy utsavāyate /<br>
&nbsp;&nbsp;&nbsp;&nbsp;&nbsp;āpat saṃpad ivābhāti vidvajjanasamāgame // Mo_2,16.3 //<br>
"śūnyaṃ" śūnyadeśaḥ | "ākīrṇatām" lokabharitadeśatām ||&nbsp;MoT_2,16.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;himam āpatsarojinyā mohanīhāramārutaḥ /<br>
&nbsp;&nbsp;&nbsp;&nbsp;&nbsp;jayaty eko jagaty asmin sādhu sādhusamāgamaḥ // Mo_2,16.4 //<br>
"sādhu" samyak ||&nbsp;MoT_2,16.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paraṃ vivardhanaṃ buddher ajñānatarunāśanam /<br>
&nbsp;&nbsp;&nbsp;&nbsp;&nbsp;samutsāraṇam ādhīnāṃ viddhi sādhusamāgamam // Mo_2,16.5 //<br>
"samutsāraṇam" nāśanam ||&nbsp;MoT_2,16.5 ||<br>
<br>
<br>
&nbsp;&nbsp;&nbsp;&nbsp;&nbsp;vivekaḥ paramo dīpo jāyate sādhusaṃgamāt /<br>
&nbsp;&nbsp;&nbsp;&nbsp;&nbsp;manoharojjvalo nūnam aśokād iva gucchakam // Mo_2,16.6 //<br>
spaṣṭam ||&nbsp;MoT_2,16.6 ||<br>
<br>
<br>
&nbsp;&nbsp;&nbsp;&nbsp;&nbsp;nirāmayāṃ nirābādhāṃ nirvṛtiṃ nityapīvarīṃ  /<br>
&nbsp;&nbsp;&nbsp;&nbsp;&nbsp;anuttamāṃ prayacchanti sādhusaṃgavibhūtayaḥ // Mo_2,16.7 //<br>
spaṣṭam ||&nbsp;MoT_2,16.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;api kaṣṭatarāṃ prāptair daśāṃ vivaśatāṃ gataiḥ /<br>
&nbsp;&nbsp;&nbsp;&nbsp;&nbsp;manāg api na saṃtyājyā mānavaiḥ sādhusaṃgatiḥ // Mo_2,16.8 //<br>
spaṣṭam ||&nbsp;MoT_2,16.8 ||<br>
<br>
<br>
&nbsp;&nbsp;&nbsp;&nbsp;&nbsp;sādhusaṃgatayo loke sanmārgaśubhadīpakāḥ /<br>
&nbsp;&nbsp;&nbsp;&nbsp;&nbsp;hārdāndhakārahāriṇyo bhāso jñānavivasvataḥ // Mo_2,16.9 //<br>
spaṣṭam ||&nbsp;MoT_2,16.9 ||<br>
<br>
<br>
&nbsp;&nbsp;&nbsp;&nbsp;&nbsp;yaḥ snātaḥ śītasitayā sādhusaṃgatigaṅgayā /<br>
&nbsp;&nbsp;&nbsp;&nbsp;&nbsp;kiṃ tasya dānaiḥ kiṃ tīrthaiḥ kiṃ tapobhiḥ kim adhvaraiḥ // Mo_2,16.10 //<br>
spaṣṭam ||&nbsp;MoT_2,16.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nīrāgāś chinnasaṃdehā galitagranthayo 'nagha /<br>
&nbsp;&nbsp;&nbsp;&nbsp;&nbsp;sādhavo yadi vidyante kiṃ tapastīrthasaṃgrahaiḥ // Mo_2,16.11 //<br>
"galitagranthayaḥ" naṣṭakāmākhyagranthayaḥ ||&nbsp;MoT_2,16.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;viśrāntamanaso vandyāḥ prayatnena pareṇa hi /<br>
&nbsp;&nbsp;&nbsp;&nbsp;&nbsp;daridreṇeva maṇayaḥ prekṣaṇīyā hi sādhavaḥ // Mo_2,16.12 //<br>
spaṣṭam ||&nbsp;MoT_2,16.12 ||<br>
<br>
<br>
&nbsp;&nbsp;&nbsp;&nbsp;&nbsp;satsamāgamasaundaryaśālinī dhīmatāṃ matiḥ /<br>
&nbsp;&nbsp;&nbsp;&nbsp;&nbsp;kamalevāpsarovṛnde sarvadaiva virājate // Mo_2,16.13 //<br>
"kamalā" lakṣmīḥ ||&nbsp;MoT_2,16.13 ||<br>
<br>
<br>
&nbsp;&nbsp;&nbsp;&nbsp;&nbsp;tenāmalavilāsasya padasyāgrāvacūlatā /<br>
&nbsp;&nbsp;&nbsp;&nbsp;&nbsp;grathitā yena bhavyena na tyaktā sādhusaṃgatiḥ // Mo_2,16.14 //<br>
"tena" puruṣeṇa | "amalavilāsasya" śuddhasphuraṇayuktasya | "padasya" 
cinmātrākhyasya sthānasya | "agrāvacūlatā" śirobhūṣaṇatā | "grathitā 
yena bhavyena" daivaprakṛtikena | "sādhusaṃgatiḥ na tyaktā" 
sādhusaṃgatiḥ kāryaiva cinmātrākhye pade rājate iti bhāvaḥ 
||&nbsp;MoT_2,16.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vicchinnagranthayas tajjñāḥ sādhavaḥ sarvasammatāḥ /<br>
&nbsp;&nbsp;&nbsp;&nbsp;&nbsp;sarvopāyena saṃsevyās te hy upāyā bhavāmbudhau // Mo_2,16.15 //<br>
spaṣṭam ||&nbsp;MoT_2,16.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ta ete narakāgnīnāṃ saṃśuṣkendhanatāṃ gatāḥ /<br>
&nbsp;&nbsp;&nbsp;&nbsp;&nbsp;yair dṛṣṭā helayā santo narakānalavāridāḥ // Mo_2,16.16 //<br>
spaṣṭam ||&nbsp;MoT_2,16.16 ||<br>
<br>
<br>
&nbsp;&nbsp;&nbsp;&nbsp;&nbsp;dāridryaṃ maraṇaṃ duḥkham ityādiviṣamo bhramaḥ /<br>
&nbsp;&nbsp;&nbsp;&nbsp;&nbsp;saṃpraśāmyaty aśeṣeṇa sādhusaṃgamabheṣajaiḥ // Mo_2,16.17 //<br>
spaṣṭam ||&nbsp;MoT_2,16.17 ||<br>
<br>
<br>
sarvān upāyān saṃkalpayati<br>
&nbsp;&nbsp;&nbsp;&nbsp;&nbsp;saṃtoṣaḥ sādhusaṃgaś ca vicāro 'tha śamas tathā /<br>
&nbsp;&nbsp;&nbsp;&nbsp;&nbsp;eta eva bhavāmbhodhāv upāyās taraṇe nṛṇām // Mo_2,16.18 //<br>
spaṣṭam ||&nbsp;MoT_2,16.18 ||<br>
<br>
<br>
&nbsp;&nbsp;&nbsp;&nbsp;&nbsp;saṃtoṣaḥ paramo lābhaḥ satsaṃgaḥ paramā gatiḥ /<br>
&nbsp;&nbsp;&nbsp;&nbsp;&nbsp;vicāraḥ paramaṃ jñānaṃ śamo hi paramaṃ sukhaṃ // Mo_2,16.19 //<br>
ataḥ paraṃ lābhādi nāstīti "para"padābhiprāyaḥ ||&nbsp;MoT_2,16.19 ||<br>
<br>
&nbsp;&nbsp;&nbsp;&nbsp;&nbsp;catvāra ete vimalā upāyā bhavabhedane /<br>
&nbsp;&nbsp;&nbsp;&nbsp;&nbsp;yair abhyastās ta uttīrṇā mohavārer bhavārṇavāt // Mo_2,16.20 //<br>
"mohavāreḥ" mohākhyajalayuktāt ||&nbsp;MoT_2,16.20 ||<br>
<br>
<br>
&nbsp;&nbsp;&nbsp;&nbsp;&nbsp;ekasminn eva caiteṣām abhyaste vimalodaye /<br>
&nbsp;&nbsp;&nbsp;&nbsp;&nbsp;catvāro 'pi kilābhyastā bhavanti sudhiyāṃ vara // Mo_2,16.21 //<br>
spaṣṭam ||&nbsp;MoT_2,16.21 ||<br>
<br>
<br>
&nbsp;&nbsp;&nbsp;&nbsp;&nbsp;eko 'py eko 'pi sarveṣāṃ eṣāṃ prasavabhūr iva /<br>
&nbsp;&nbsp;&nbsp;&nbsp;&nbsp;sarvasaṃsiddhaye tasmād yatnenaikaṃ samāśrayet // Mo_2,16.22 //<br>
"prasavabhūḥ" utpattisthānam ||&nbsp;MoT_2,16.22 ||<br>
<br>
<br>
&nbsp;&nbsp;&nbsp;&nbsp;&nbsp;satsamāgamasaṃtoṣavicārās tv avicāritam /<br>
&nbsp;&nbsp;&nbsp;&nbsp;&nbsp;pravartante śamasvacche vahanānīva sāgare // Mo_2,16.23 //<br>
"vahanāni" jalaspandāḥ | "avicāritam" asandeham ||&nbsp;MoT_2,16.23 ||<br>
<br>
<br>
&nbsp;&nbsp;&nbsp;&nbsp;&nbsp;vicārasaṃtoṣaśamāḥ satsamāgamaśālini /<br>
&nbsp;&nbsp;&nbsp;&nbsp;&nbsp;pravartante śriyo jantau kalpavṛkṣāśrite yathā // Mo_2,16.24 //<br>
spaṣṭam ||&nbsp;MoT_2,16.24 ||<br>
<br>
<br>
&nbsp;&nbsp;&nbsp;&nbsp;&nbsp;vicāraśamasatsaṃgāḥ saṃtoṣavati mānave /<br>
&nbsp;&nbsp;&nbsp;&nbsp;&nbsp;pravartante prapūrṇendau saundaryādyā guṇā iva // Mo_2,16.25 //<br>
spaṣṭam ||&nbsp;MoT_2,16.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;satsaṃgasaṃtoṣaśamā vicāravati sanmatau /<br>
&nbsp;&nbsp;&nbsp;&nbsp;&nbsp;pravartante mantrivare rājanīva jayaśriyaḥ // Mo_2,16.26 //<br>
"mantriṇāṃ" mantrajñānāṃ | "vare" śreṣṭhe ||&nbsp;MoT_2,16.26 ||<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;tasmād ekatamaṃ nityam eteṣāṃ raghunandana /<br>
&nbsp;&nbsp;&nbsp;&nbsp;&nbsp;pauruṣeṇa mano jitvā yatnenābhyāhared guṇam // Mo_2,16.27 //<br>
"tasmāt eteṣāṃ" caturṇāṃ madhye | "ekatamaṃ guṇaṃ" saṃtoṣādirūpaṃ guṇaṃ | "abhyāharet" arjayet ||&nbsp;MoT_2,16.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paraṃ pauruṣam āśritya jitvā cittamataṅgajam /<br>
&nbsp;&nbsp;&nbsp;&nbsp;&nbsp;yāvad eko guṇo nāptas tāvan nāsty uttamā gatiḥ // Mo_2,16.28 //<br>
spaṣṭam ||&nbsp;MoT_2,16.28 ||<br>
<br>
<br>
&nbsp;&nbsp;&nbsp;&nbsp;&nbsp;pauruṣeṇa prayatnena dantair dantān vicūrṇayan /<br>
&nbsp;&nbsp;&nbsp;&nbsp;&nbsp;yāvan nābhiniviṣṭaṃ te mano rāma guṇārjane // Mo_2,16.29 //<br>
&nbsp;&nbsp;&nbsp;&nbsp;&nbsp;devo bhavātha yakṣo vā puruṣaḥ pādapo 'tha vā /<br>
&nbsp;&nbsp;&nbsp;&nbsp;&nbsp;tāvat tava mahābāho nopāyo 'stīha kaścana // Mo_2,16.30 //<br>
"guṇārjane" saṃtoṣādyarjane ||&nbsp;MoT_2,16.29-30 ||<br>
<br>
<br>
&nbsp;&nbsp;&nbsp;&nbsp;&nbsp;ekasminn eva phalite guṇe balam upāgate /<br>
&nbsp;&nbsp;&nbsp;&nbsp;&nbsp;kṣīyante sarva evāśu doṣā viṣadacetasaḥ // Mo_2,16.31 //<br>
"doṣāḥ" rāgādayaḥ ||&nbsp;MoT_2,16.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;guṇe vivṛddhe vardhante guṇā doṣakṣayāvahāḥ /<br>
&nbsp;&nbsp;&nbsp;&nbsp;&nbsp;doṣe vivṛddhe vardhante doṣā guṇavināśinaḥ // Mo_2,16.32 //<br>
spaṣṭam ||&nbsp;MoT_2,16.32 ||<br>
<br>
<br>
&nbsp;&nbsp;&nbsp;&nbsp;&nbsp;manomahāvane hy asmin veginī vāsanāsarit /<br>
&nbsp;&nbsp;&nbsp;&nbsp;&nbsp;śubhāśubhabṛhatkūlā nityaṃ vahati jantuṣu // Mo_2,16.33 //<br>
spaṣṭam ||&nbsp;MoT_2,16.33 ||<br>
<br>
<br>
&nbsp;&nbsp;&nbsp;&nbsp;&nbsp;sā hi svena prayatnena yasminn eva nipātyate /<br>
&nbsp;&nbsp;&nbsp;&nbsp;&nbsp;kūle tenaiva vahati yathecchasi tathā kuru // Mo_2,16.34 //<br>
"hi" niścaye | "sā" vāsanāsarit ||&nbsp;MoT_2,16.34 ||<br>
<br>
<br>
sargāntaślokenaitat samāpayati<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;puruṣayatnajavena manovane<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;śubhataṭānugatāṃ kramaśaḥ kuru /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;varamate nijabhāvamahānadīm<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;iha hi tena manāg api nohyase // Mo_2,16.35 //<br>
"puruṣayatnajavena" pauruṣavegena | "nijabhāvanadīṃ" 
svavāsanā"mahānadīṃ" | nanu kimarthaṃ tāṃ taṭagatāṃ karomīty apekṣāyām 
āha | "iha hī"ti | "hi" yasmāt | "tena" tasyāḥ "śubhataṭānugamanena" | 
tayā nijabhāvamahānadyā tvam "na uhyase" vivaśatayā yatra tatra na 
nīyase | taṭagatayā ca nadyā na kiṃcit uhyate | iti śivam 
||&nbsp;MoT_2,16.35 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe ṣoḍaśaḥ sargaḥ || 2,16 ||<br>
<br>
<br>
************************************************************************<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;evam āttaviveko yaḥ sa bhavān iva rāghava /<br>
&nbsp;&nbsp;&nbsp;&nbsp;&nbsp;yogyo jñānagiraḥ śrotuṃ rājeva nayabhāratīḥ // Mo_2,17.1 //<br>
he "rāghava" | "evaṃ" sati | "yaḥ" puruṣaḥ | "āttaviveko" bhavati | 
"saḥ" | "bhavān iva" | "jñānagiraḥ śrotuṃ yogyo" bhavati| ka iva | "rājā
 iva" yathā "rājā nayabhāratīḥ" nītivākyāni "śrotuṃ yogyaḥ" bhavati | 
tathety arthaḥ ||&nbsp;MoT_2,17.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;avadāto 'vadātasya vijñānasya mahāśayaḥ /<br>
&nbsp;&nbsp;&nbsp;&nbsp;&nbsp;jaḍasaṅgojjhito yogyaḥ śaradīndor yathā nabhaḥ // Mo_2,17.2 //<br>
"avadātaḥ" śamādisevanena rāgādimalarahitaḥ nirmalaś ca | "avadātasya" 
śuddhacinmātraviṣayatvena śuddhasya sitasya ca | "jaḍasaṅgena" 
mūḍhasaṅgen"ojjhitaḥ" tyaktaḥ | tam akurvāṇa ity arthaḥ | jaḍānāṃ 
lakṣaṇayā meghānāṃ "saṅgena ujjhitaḥ" iti ca ||&nbsp;MoT_2,17.2 ||<br>
<br>
<br>
&nbsp;&nbsp;&nbsp;&nbsp;&nbsp;tvam etayākhaṇḍitayā guṇalakṣmyā samāśritaḥ /<br>
&nbsp;&nbsp;&nbsp;&nbsp;&nbsp;manomohaharaṃ vākyaṃ vakṣyamāṇam idaṃ śṛṇu // Mo_2,17.3 //<br>
spaṣṭam ||&nbsp;MoT_2,17.3 ||<br>
<br>
<br>
&nbsp;&nbsp;&nbsp;&nbsp;&nbsp;puṇyakalpadrumo yasya phalabhārānataḥ sthitaḥ /<br>
&nbsp;&nbsp;&nbsp;&nbsp;&nbsp;muktaye jāyate jantos tasyedaṃ śrotum udyamaḥ // Mo_2,17.4 //<br>
"idam" etat śāstram ||&nbsp;MoT_2,17.4 ||<br>
<br>
<br>
&nbsp;&nbsp;&nbsp;&nbsp;&nbsp;pāvanānām udārāṇāṃ parabodhaikadāyinām /<br>
&nbsp;&nbsp;&nbsp;&nbsp;&nbsp;vacasāṃ bhājanaṃ bhūtyai bhavyo bhavati nādhamaḥ // Mo_2,17.5 //<br>
"bhavyaḥ" divyaprakṛtiḥ ||&nbsp;MoT_2,17.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mokṣopāyābhidhāneyaṃ saṃhitā sārasammitā /<br>
&nbsp;&nbsp;&nbsp;&nbsp;&nbsp;triṃśad dve ca sahasrāṇi jñātā nirvāṇadāyinī // Mo_2,17.6 //<br>
"saṃhitā" śāstram | "sārasammitā" sāratulyā | "jñātā" samyak vicāritā ||&nbsp;MoT_2,17.6 ||<br>
<br>
<br>
nanu kim anayā setsyatīty | atrāha<br>
&nbsp;&nbsp;&nbsp;&nbsp;&nbsp;dīpe yathā vinidrasya jvalite saṃpravartate /<br>
&nbsp;&nbsp;&nbsp;&nbsp;&nbsp;āloko 'nicchato 'py evaṃ nirvāṇam anayā bhavet // Mo_2,17.7 //<br>
"yathā dīpe" pra"jvalite" | "anicchataḥ api" ālokānākāṅkṣiṇo 'pi | 
ardha"nidrasyā"rdhaprabuddhasya | "ālokaḥ saṃpravartate" | "evam anayā" 
saṃhitayā | "nirvāṇam" brahmaṇy ātyantiko layo | "bhavet" 
||&nbsp;MoT_2,17.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svayaṃ jñātā śrutā vāpi bhrāntiśāntyaiva saukhyadā /<br>
&nbsp;&nbsp;&nbsp;&nbsp;&nbsp;āptoktivarṇitā sadyo yathāmṛtataraṅgiṇī // Mo_2,17.8 //<br>
"āptoktivarṇite"ti "śrute"ty asya viśeṣaṇadvāreṇa hetuḥ |8||&nbsp;MoT_2,17.<br>
&nbsp;&nbsp;&nbsp;&nbsp;&nbsp;yathā rajjvām ahibhrāntir vinaśyaty avalokanāt /<br>
&nbsp;&nbsp;&nbsp;&nbsp;&nbsp;tathaitatprekṣaṇāc chāntim eti saṃsāraduḥkhitā // Mo_2,17.9 //<br>
"etasyāḥ" saṃhitāyāḥ "prekṣaṇam" vicāraṇam "etatprekṣaṇam" | tasmāt ||9||&nbsp;MoT_2,17.<br>
&nbsp;&nbsp;&nbsp;&nbsp;&nbsp;yuktiyuktārthavākyāni kalpitāni pṛthak pṛthak /<br>
&nbsp;&nbsp;&nbsp;&nbsp;&nbsp;dṛṣṭāntasārasūktāni cāsyāṃ prakaraṇāni ṣaṭ // Mo_2,17.10 //<br>
mayā "ṣaṭ prakaraṇāni asyāṃ kalpitāni" vihitāni| kathaṃbhūtāni | 
arthasahitāni vākyāni "arthavākyāni" | "yuktiyuktāni" arthavākyāni yeṣu |
 tāni| punaḥ kathaṃbhūtāni | "dṛṣṭāntaiḥ sāram" śreṣṭham "sūktaṃ" yeṣu |
 tāni ||10||&nbsp;MoT_2,17.<br>
prakaraṇaṣaṭkam viśeṣato nirdiśati<br>
&nbsp;&nbsp;&nbsp;&nbsp;&nbsp;vairāgyākhyaṃ prakaraṇaṃ prathamaṃ parikīrtitam /<br>
&nbsp;&nbsp;&nbsp;&nbsp;&nbsp;vairāgyaṃ vardhate yena sekeneva marau taruḥ // Mo_2,17.11 //<br>
nanu kiṃ tena saṃpadyata ity | atrāha | "vairāgyam" iti ||11||&nbsp;MoT_2,17.<br>
kiyatpramāṇaṃ tat kṛtam ity apekṣāyām āha<br>
&nbsp;&nbsp;&nbsp;&nbsp;&nbsp;sārdhaṃ sahasraṃ granthasya yasmin hṛdi vicārite | /<br>
&nbsp;&nbsp;&nbsp;&nbsp;&nbsp;prakāśā śuddhatodeti maṇāv iva vimārjite // Mo_2,17.12 //<br>
"granthasye"ti jātāv ekavacanam| tat vairāgyaprakaraṇaṃ "granthasya" 
ślokānāṃ "sārdhaṃ sahasraṃ" bhavati| tat kiṃ | "yasmin hṛdi vicārite" 
sati | "prakāśā" prakaṭā&nbsp;| "śuddhatā" rāgādimalarāhityaṃ "udeti" | 
kasminn iva | "mārjite" śodhite "maṇau iva"&nbsp;| yathā "vimārjite 
maṇau śuddhatodeti" | tathety arthaḥ ||12||&nbsp;MoT_2,17.<br>
&nbsp;&nbsp;&nbsp;&nbsp;&nbsp;mumukṣuvyavahārākhyaṃ tataḥ prakaraṇaṃ kṛtam /<br>
&nbsp;&nbsp;&nbsp;&nbsp;&nbsp;sahasramātraṃ granthasya sūktigranthena sundaram // Mo_2,17.13 //<br>
"sūkti"rūpaḥ yaḥ "granthaḥ" vākyam | tena "sundaram" | tadyuktam ity arthaḥ ||13||&nbsp;MoT_2,17.<br>
nanu kiṃ tatra kathyate ity | atrāha<br>
&nbsp;&nbsp;&nbsp;&nbsp;&nbsp;svabhāvo hi mumukṣūṇāṃ narāṇāṃ yatra varṇyate /<br>
&nbsp;&nbsp;&nbsp;&nbsp;&nbsp;evaṃsvabhāvo mokṣasya yogya ity avagamyate // Mo_2,17.14 //<br>
nanu varṇanena kiṃ setsyatīty | atrāha | "evaṃsvabhāva" iti ||14||&nbsp;MoT_2,17.<br>
&nbsp;&nbsp;&nbsp;&nbsp;&nbsp;athotpattiprakaraṇaṃ dṛṣṭāntākhyāyikāmayam /<br>
&nbsp;&nbsp;&nbsp;&nbsp;&nbsp;pañcagranthasahasrāṇi vijñānapratipādanam // Mo_2,17.15 //<br>
"vijñānapratipādanam" vijñānapratipādakam ity arthaḥ ||15||&nbsp;MoT_2,17.<br>
&nbsp;&nbsp;&nbsp;&nbsp;&nbsp;jāgatī draṣṭṛdṛśyaśrīr ahaṃ tvam itirūpiṇī /<br>
&nbsp;&nbsp;&nbsp;&nbsp;&nbsp;anutthitaivotthiteva yatreti parivarṇyate // Mo_2,17.16 //<br>
spaṣṭam ||16||&nbsp;MoT_2,17.<br>
&nbsp;&nbsp;&nbsp;&nbsp;&nbsp;yasmiñ śrute jagad idaṃ śrotrāntar budhyate 'khilam /<br>
&nbsp;&nbsp;&nbsp;&nbsp;&nbsp;sāsmadyuṣmat savistāraṃ salokākāśaparvatam // Mo_2,17.17 //<br>
&nbsp;&nbsp;&nbsp;&nbsp;&nbsp;piṇḍagrahavinirmuktaṃ nirbhittikam aparvatam /<br>
&nbsp;&nbsp;&nbsp;&nbsp;&nbsp;pṛthvyādibhūtarahitaṃ saṃkalpa iva pattanam // Mo_2,17.18 //<br>
"yasmin" yasmin utpattiprakaraṇe | "sāsmadyuṣmat" ahaṃtvaṃyuktam | 
"budhyate" ity&nbsp;| atra "śrotre"ti kartṛtvenādhyāhāryam| kīdṛśaṃ 
budhyate ity apekṣāyām āha&nbsp;| "piṇḍagrahe"tyādi | "saṃkalpe" hi 
"pattanam" īdṛg eva bhātīti dṛṣṭāntatvenopāttam&nbsp; 
||17-18||&nbsp;MoT_2,17.<br>
punaḥ kīdṛg budhyate ity | atrāha<br>
&nbsp;&nbsp;&nbsp;&nbsp;&nbsp;svapnopalabdhabhāvābhaṃ manorājyavad ātatam /<br>
&nbsp;&nbsp;&nbsp;&nbsp;&nbsp;gandharvanagaraprakhyam arthaśūnyopalambanam // Mo_2,17.19 //<br>
"svapnopalabdhabhāvābhaṃ" svapnadṛṣṭapadārthasadṛśam ity arthaḥ | 
gandharvāḥ svāvāsārthaṃ kalpanayākāśe nagaraṃ kalpayanti | tad eva 
"gandharvanagaram"&nbsp;| "arthaśūnyaṃ" satyabhūtaghaṭādyartharahitaṃ | 
"upalambanaṃ" jñānaṃ yasmin&nbsp; ||19||&nbsp;MoT_2,17.<br>
&nbsp;&nbsp;&nbsp;&nbsp;&nbsp;dvicandravibhramābhāsaṃ mṛgatṛṣṇāmbuvat tatam /<br>
&nbsp;&nbsp;&nbsp;&nbsp;&nbsp;nauyānalolaśailābhaṃ satyalābhavivarjitam // Mo_2,17.20 //<br>
spaṣṭam ||20||&nbsp;MoT_2,17.<br>
&nbsp;&nbsp;&nbsp;&nbsp;&nbsp;cittabhramapiśācābhaṃ nirbījam api bhāsuram /<br>
&nbsp;&nbsp;&nbsp;&nbsp;&nbsp;kathārthapratibhānābhaṃ vyomamuktāvalīnibham // Mo_2,17.21 //<br>
"nirbījaṃ" kāraṇarahitaṃ | "kathāyāḥ" yaḥ "arthaḥ" varṇanīyaḥ padārthaḥ |
 tasya yat "pratibhānaṃ" pura iva sphuraṇaṃ | ten"ābhā" yasya | tat | 
kathāyāṃ hi varṇanīyaḥ padārthaḥ puraḥstha iva pratibhāti | "vyome"ti | 
bhrameṇa hi vyomni "muktāvalī" dṛśyate ||21||&nbsp;MoT_2,17.<br>
&nbsp;&nbsp;&nbsp;&nbsp;&nbsp;kaṭakatvaṃ yathā hemni taraṅgatvaṃ yathāmbhasi /<br>
&nbsp;&nbsp;&nbsp;&nbsp;&nbsp;yathā nabhasi nīlatvam asad evotthitaṃ tathā // Mo_2,17.22 //<br>
"kaṭakā"di "yathā hemni asad evotthitaṃ" bhavati "tathāsad evotthitaṃ" 
jagad budhyate iti pūrveṇaiva sambandhaḥ ||22||&nbsp;MoT_2,17.<br>
&nbsp;&nbsp;&nbsp;&nbsp;&nbsp;abhitti raṅgarahitam upalabdhimanoharam /<br>
&nbsp;&nbsp;&nbsp;&nbsp;&nbsp;svapne vā vyomni vā citram akarma cirabhāsuram // Mo_2,17.23 //<br>
"vā"śabdadvayaṃ pakṣāntaradyotakaṃ | "svapne" dṛṣṭaṃ "citram" "vā" 
budhyate | "vyomni" bhrameṇa dṛṣṭaṃ "citram" "vā" budhyate | citraṃ 
kathaṃbhūtaṃ | "abhitti" bhittirahitaṃ | tathā "raṅgarahitam" 
raṅgadravyarahitam | punaḥ kathaṃbhūtaṃ | "akarma" anirmiti | tathā 
ciraṃ bhāsvaram "cirabhāsuram" | etaiḥ viśeṣaṇaiś ca citrasya 
lokottaratvam uktam ||23||&nbsp;MoT_2,17.<br>
&nbsp;&nbsp;&nbsp;&nbsp;&nbsp;avahnir eva vahnitvaṃ dhatte citrānalo yathā /<br>
&nbsp;&nbsp;&nbsp;&nbsp;&nbsp;tathā dadhaj jagacchabdarūpārtham asadātmakam // Mo_2,17.24 //<br>
"tathā" tadvat | "asadātmakam" asatsvarūpam | "jagacchabdarūpārtham" 
bhāvapradhāno nirdeśaḥ | jagad iti yacchabdarūpaṃ tasyārthatvaṃ "dadhat"
 budhyate "tathā" | kathaṃ | "yathā citrānalaḥ avahniḥ" adāhakatā 
anagniḥ san | "asadātmakaṃ vahnitvaṃ dhatte" dhārayati 
||24||&nbsp;MoT_2,17.<br>
&nbsp;&nbsp;&nbsp;&nbsp;&nbsp;taraṅgotpalamālāḍhyadṛṣatpattram ivotthitam /<br>
&nbsp;&nbsp;&nbsp;&nbsp;&nbsp;cakraśūtkāracūrṇasya malarāśim ivoditam // Mo_2,17.25 //<br>
"taraṅgotpalamālābhiḥ āḍhyaṃ" yat "dṛṣatpattram" śilāpattram | tad 
"ivotthitaṃ" budhyate | śilāpattre hi taraṅgākāraḥ utpalākārāś ca rekhāḥ
 bhavanti | tā evātra "taraṅgotpalamālāḥ" jñeyāḥ | padārthāś cātra 
"taraṅgotpalamālāsthānīyāh" | punaḥ kīdṛg budhyate ity | atrāha | 
"cakre"ti | "cakrasya" bhrāmyamāṇasya cakrasya | yat "śūtkāracūrṇam" | 
tasya "malarāśim iva uditaṃ" budhyate | bhrāmyamāṇena cakreṇa hi 
saśūtkāraṃ bhūmeḥ rajaḥ uttiṣṭhati ||25||&nbsp;MoT_2,17.<br>
&nbsp;&nbsp;&nbsp;&nbsp;&nbsp;śīrṇaparṇaṃ bhraṣṭanaṣṭaṃ grīṣme vanam ivārasam /<br>
&nbsp;&nbsp;&nbsp;&nbsp;&nbsp;maraṇavyagranṛttābhaṃ śilāstrīhāsyahāsadam // Mo_2,17.26 //<br>
"śilāstrīhāsya"vat "hāsadam" ||26||&nbsp;MoT_2,17.<br>
&nbsp;&nbsp;&nbsp;&nbsp;&nbsp;andhakāragṛhaikaikanṛttam unmattaceṣṭitam /<br>
&nbsp;&nbsp;&nbsp;&nbsp;&nbsp;praśāntājñānanīhāraṃ vijñānaśaradambaram // Mo_2,17.27 //<br>
"andhakāragṛhe" yat "ekaikasya nṛttam" tadrūpaṃ budhyate | sarvathā 
cāsatyataram eva budhyate iti iha tāvad abhiprāyaḥ | itaḥ paraṃ 
cinmātramayaṃ cinmātrasthaṃ ca budhyata ity abhiprāyeṇāha | "praśānte"ti
 | śrotrā asminn utpattiprakaraṇe śrute sati idaṃ "praśāntājñānanīhāraṃ 
jñānaśaradambaraṃ" budhyate ||27||&nbsp;MoT_2,17.<br>
&nbsp;&nbsp;&nbsp;&nbsp;&nbsp;samutkīrṇam iva stambhe citraṃ bhittāv ivāhitam /<br>
&nbsp;&nbsp;&nbsp;&nbsp;&nbsp;paṅkād ivābhiracitaṃ sacetanam acetanam // Mo_2,17.28 //<br>
"stambhe" cinmātrākhye stambhe | "samutkīrṇam iva" budhyate | tathā 
"bhittau" cinmātrākhyāyāṃ bhittau | "citram ivāhitaṃ" kṛtaṃ budhyate | 
"paṅko" 'tra cinmātrasvarūpaṃ jñeyaṃ | "sacetanaṃ" cinmātrasāratvāt | 
"acetanaṃ" grāhyatvāt ||28||&nbsp;MoT_2,17.<br>
&nbsp;&nbsp;&nbsp;&nbsp;&nbsp;tataḥ sthitiprakaraṇaṃ caturthaṃ parikalpitam /<br>
&nbsp;&nbsp;&nbsp;&nbsp;&nbsp;trīṇi granthasahasrāṇi svākhyānākhyāyikāmayam // Mo_2,17.29 //<br>
śobhanākhyāḥ "ākhyānākhyāyikāḥ" | tan"mayam" ||29||&nbsp;MoT_2,17.<br>
nanu sthitiprakaraṇe kim uktam ity | atrāha<br>
&nbsp;&nbsp;&nbsp;&nbsp;&nbsp;itthaṃ jagad ahaṃbhāvarūpaṃ sthitim upāgatam /<br>
&nbsp;&nbsp;&nbsp;&nbsp;&nbsp;draṣṭṛdṛśyakramaprauḍham ity atra parivarṇitam  // Mo_2,17.30 //<br>
"ahaṃbhāvarūpasya" "jagataḥ" "sthitir" evātra prāyaśo nirṇīyate iti bhāvaḥ ||30||&nbsp;MoT_2,17.<br>
&nbsp;&nbsp;&nbsp;&nbsp;&nbsp;daśadiṅmaṇḍalābhogabhāsuro 'yaṃ jagadbhramaḥ /<br>
&nbsp;&nbsp;&nbsp;&nbsp;&nbsp;ittham abhyāgato vṛddhim iti tatrocyate ciram // Mo_2,17.31 //<br>
"ciram" bahukālam | bāhulyeneti yāvat ||31||&nbsp;MoT_2,17.<br>
&nbsp;&nbsp;&nbsp;&nbsp;&nbsp;upaśāntiprakaraṇaṃ tataḥ pañcasahasrikam /<br>
&nbsp;&nbsp;&nbsp;&nbsp;&nbsp;pañcamaṃ pāvanaṃ proktaṃ munisantatisundaram // Mo_2,17.32 //<br>
"munisantatibhiḥ" dṛṣṭāntatayā vakṣyamāṇābhiḥ munisantatibhiḥ | "sundaram" ramaṇīyam ||32||&nbsp;MoT_2,17.<br>
nanv atra kiṃ varṇyata ity apekṣāyām āha<br>
&nbsp;&nbsp;&nbsp;&nbsp;&nbsp;idaṃ jagad ahaṃ tvaṃ ca sa iti bhrāntir utthitā /<br>
&nbsp;&nbsp;&nbsp;&nbsp;&nbsp;ity asau śāmyatīty asmin kathyate ślokasaṅgrahe // Mo_2,17.33 //<br>
"idaṃ jagat ahaṃ tvaṃ ca saḥ" | "iti" evaṃrūpā | "bhrāntiḥ utthitā" | 
iti satī eva | "śāmyati" | "iti" evam | "asmin" upaśāntiprakaraṇe 
"kathyate" | "asmin" kathaṃbhūte | "ślokānāṃ saṅgrahaḥ" yasmin saḥ | 
tādṛśe | "sa" iti paramakāraṇaparāmarśaḥ&nbsp; ||33||&nbsp;MoT_2,17.<br>
nanv etacchravaṇena kiṃ setsyatīty | atrāha<br>
&nbsp;&nbsp;&nbsp;&nbsp;&nbsp;upaśāntiprakaraṇe śrute śāmyati saṃsṛtiḥ /<br>
&nbsp;&nbsp;&nbsp;&nbsp;&nbsp;praspaṣṭā vibhrameṇaiva kiṃcillabhyopalambhanā // Mo_2,17.34 //<br>
"saṃsṛtiḥ" kathaṃbhūtā | "vibhrameṇaiva" viparyayajñānenaiva "praspaṣṭā"
 | punaḥ kathaṃbhūtā | "kiṃcit" leśena | "labhyam upalambhanaṃ" sparśaḥ 
yasyāḥ sā | anyathā nirvāṇaprakaraṇaṃ vyarthaṃ syāt iti bhāvaḥ 
||34||&nbsp;MoT_2,17.<br>
nanu tataḥ saṃsṛtiḥ kīdṛśī tiṣṭhatīty apekṣāyām āha<br>
&nbsp;&nbsp;&nbsp;&nbsp;&nbsp;śatāṃśaśiṣṭā bhavati saṃśāntabhrāntirūpiṇī /<br>
&nbsp;&nbsp;&nbsp;&nbsp;&nbsp;anyasaṃkalpacittasthā nagaraśrīr ivāsatī // Mo_2,17.35 //<br>
spaṣṭam ||35||&nbsp;MoT_2,17.<br>
&nbsp;&nbsp;&nbsp;&nbsp;&nbsp;alabhyaiva svapārśvasthasvapnayuddhavirāvavat /<br>
&nbsp;&nbsp;&nbsp;&nbsp;&nbsp;śāntasaṃkalpamattābhrabhīṣaṇāśaniśabdavat // Mo_2,17.36 //<br>
saṃkalpe dṛṣṭaṃ mattābhram "saṃkalpamattābhram" | "śāntaṃ" yat 
"saṃkalpamattābhram" | tasya yaḥ "bhīṣaṇaḥ aśaniśabdaḥ" | tad"vat" 
||36||&nbsp;MoT_2,17.<br>
&nbsp;&nbsp;&nbsp;&nbsp;&nbsp;vismṛtasvapnasaṃkalpanirmāṇanagaropamā /<br>
&nbsp;&nbsp;&nbsp;&nbsp;&nbsp;bhaviṣyannagarodyānasotsavaśyāmalāṅgikā // Mo_2,17.37 //<br>
"vismṛtau" yau "svapnasaṃkalpau" | tayoḥ "nirmāṇaṃ" yasya | tādṛśaṃ yat 
"nagaraṃ"&nbsp;| ten"opamā" yasyāḥ sā | tathā "bhaviṣyannagarodyāne 
sotsavā" samadanā | yā "śyāmalā" śyāmākhyā strī | tadvat "aṅgaṃ" 
svarūpaṃ yasyāṃ sā | tādṛśī ||37||&nbsp;MoT_2,17.<br>
&nbsp;&nbsp;&nbsp;&nbsp;&nbsp;naśyajjihvocyamānograkathārthānubhavopamam /<br>
&nbsp;&nbsp;&nbsp;&nbsp;&nbsp;anullikhitacittasthacitravyāpteva bhittibhūḥ // Mo_2,17.38 //<br>
punaḥ kathaṃbhūtā | "naśyajjihvena" | na tu naṣṭajihvena | "ucyamānā" yā
 "ugrakathā" | tasyāḥ yaḥ "arthaḥ" | tasya yaḥ "anubhavaḥ" | ten"opamā" 
yatra tat | tādrśam&nbsp;| kā iva | "anullikhitāni" "cittasthāni" ca 
tāni citrakṛc"cittasthāni" ca yāni "citrāṇi" | taiḥ "vyāptā bhittibhūr 
iva" ||38||&nbsp;MoT_2,17.<br>
&nbsp;&nbsp;&nbsp;&nbsp;&nbsp;parivismāryamāṇācchakalpanānagarīnibhā /<br>
&nbsp;&nbsp;&nbsp;&nbsp;&nbsp;sarvartumadanutpannavaramardāsphuṭākṛtiḥ // Mo_2,17.39 //<br>
"parivismāryamāṇā" | na tu vismāritā | yā "acchā" bhittirahitā | 
"kalpanānagarī" | tasyāḥ "nibhā" sadṛśī | "sarvāsām ṛtumatīnām 
anutpannasya" "varasya mardaḥ" mardanam | tadvat "asphuṭā ākṛtiḥ" yasyāḥ
 sā | nikaṭavartitvena buddhāv ārūḍhatvajñāpanārtham ṛtumatīnām ity 
uktam ||39||&nbsp;MoT_2,17.<br>
&nbsp;&nbsp;&nbsp;&nbsp;&nbsp;bhāvipuṣpavarākāravasantarasarañjanā /<br>
&nbsp;&nbsp;&nbsp;&nbsp;&nbsp;antarlīnataraṅgaughasaumyavārisaritsamā // Mo_2,17.40 //<br>
"bhāvī puṣpā"khyo "varākāraḥ" yasya saḥ | tādṛśo yaḥ "vasantarasaḥ" | 
tadvat "rañjanā" yasyāḥ sā | tatsadṛśīty arthaḥ | "antarlīnaḥ 
taraṅgaughaḥ" yasyāḥ sā "antarlīnataraṅgaughā" | tādṛśī cāsau 
"saumyavārisarit" saumyavāriyuktā nadī | tayā "samā" sadṛśī | etair 
viśeṣaṇaiś copaśāntiprakaraṇaśravaṇānantaraṃ buddhyārohamātrasvarūpā 
sṛṣṭis tiṣṭhatīti sūcitam ||40||&nbsp;MoT_2,17.<br>
&nbsp;&nbsp;&nbsp;&nbsp;&nbsp;nirvāṇākhyaṃ prakaraṇaṃ tataḥ ṣaṣṭham udāhṛtam /<br>
&nbsp;&nbsp;&nbsp;&nbsp;&nbsp;śiṣṭo granthaḥ parīmāṇaṃ tasya jñeyaṃ mahārthadam // Mo_2,17.41 //<br>
"tataḥ" upaśāntiprakaraṇānantaraṃ | "śiṣṭaḥ granthaḥ" sārdhaṣoḍaśasahasrāṇi "parīmāṇam" ||41||&nbsp;MoT_2,17.<br>
nanu kiṃ tacchravaṇena setsyatīty | atrāha<br>
&nbsp;&nbsp;&nbsp;&nbsp;&nbsp;buddhe tasmin bhavec chrotā nirvāṇaḥ śāntakalpanaḥ /<br>
&nbsp;&nbsp;&nbsp;&nbsp;&nbsp;acetyacitprakāśātmā vijñānātmā nirāmayaḥ // Mo_2,17.42 //<br>
"nirvāṇaḥ" brahmaṇi līnaḥ | "vijñānātmā" śuddhajñānasvarūpaḥ | "nirāmayaḥ" dṛśyākhyāmayarahitaḥ ||42||&nbsp;MoT_2,17.<br>
&nbsp;&nbsp;&nbsp;&nbsp;&nbsp;paramākāśakośācchaḥ śāntasarvabhavabhramaḥ /<br>
&nbsp;&nbsp;&nbsp;&nbsp;&nbsp;nirvāhitajagadyātraḥ kṛtakartavyasusthitaḥ  // Mo_2,17.43 //<br>
"nirvāhitā" avasānaṃ nītā "jagadyātrā" yena saḥ | tādṛśaḥ | "kṛtaṃ" 
samāptaṃ | kartavyaṃ yena "kṛtakartavyaḥ" | tādṛśaś cāsāv | ata eva 
"susthitaś" ca ||43||&nbsp;MoT_2,17.<br>
&nbsp;&nbsp;&nbsp;&nbsp;&nbsp;samastavitatārambhavajrastambho nabhonibhaḥ /<br>
&nbsp;&nbsp;&nbsp;&nbsp;&nbsp;vinigīrṇayathāsaṃsthajagajjālātitṛptimān // Mo_2,17.44 //<br>
"samastāḥ" ye "vitatārambhāḥ" | teṣu "vajrastambhaḥ" avicala ity arthaḥ |
 "nabhonibhaḥ" śarīrayātrārthaṃ kṛtair api karmabhir aliptatvāt 
ākāśasadṛśaḥ | "vinigīrṇaṃ" citsvarūpe svātmani līnīkṛtaṃ | yat 
"jagajjālaṃ" | ten"ātitṛptimān" nirapekṣa ity arthaḥ 
||44||&nbsp;MoT_2,17.<br>
&nbsp;&nbsp;&nbsp;&nbsp;&nbsp;ākāśībhūtaniḥśeṣarūpālokamanaskṛtiḥ /<br>
&nbsp;&nbsp;&nbsp;&nbsp;&nbsp;kāryakāraṇakartṛtvaheyādeyadaśojjhitaḥ // Mo_2,17.45 //<br>
"rūpam" viṣayaḥ | "ālokaḥ" tadgrahaṇopāyaḥ | "manaskṛtiḥ" manaskāraḥ | 
ālokena gṛhītasya rūpasya manasi anusandhānam iti yāvat 
||45||&nbsp;MoT_2,17.<br>
&nbsp;&nbsp;&nbsp;&nbsp;&nbsp;sadeha eva nirdehaḥ sasaṃsāro 'py asaṃsṛtiḥ /<br>
&nbsp;&nbsp;&nbsp;&nbsp;&nbsp;cinmayo //hanapāṣāṇajaṭharajaṭharopamaḥ // Mo_2,17.46 ||<br>
"sadehaḥ" sattvaśeṣaṃ tāvat śarīrasya sthitatvāt | "nirdehaḥ" śarīre 
'bhimānābhāvāt | "cinmayaḥ" citsvarūpa aham iti niścayāt | 
"ghanapāṣāṇasya" yat "jaṭharam" | tasya yat "jaṭharam" | ten"opamā" 
yasya saḥ | tādṛśaḥ acetyacinmayatvāt ||&nbsp;MoT_2,17.46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cidādityas tapaṃl loke 'py andhakārodaropamaḥ /<br>
&nbsp;&nbsp;&nbsp;&nbsp;&nbsp;paraprakāśarūpo 'pi param āndhyam ivāgataḥ // Mo_2,17.47 //<br>
"cidādityaḥ" cidādityasvarūpaḥ | ata eva "loke tapann api" | na hi 
citsparśarahitaḥ kaścit bhāvaḥ saṃbhavati | sattve 'pi tasya 
asaṃkalpatvaprasaṅgāt | "andhakārodaropamaḥ" andhakārasya yat udaraṃ | 
tenopamā yasya | tādṛśaḥ padārthavibhāgarahitatvāt | na hi andhakārodare
 padārthavibhāgaḥ bhavati | "paraprakāśarūpo 'pi" uttīrṇacitprakāśarūpo 
'pi | "param āndhyam" "āgataḥ iva" na kiṃciddraṣṭṛtvāt 
||&nbsp;MoT_2,17.47 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ruddhasaṃsṛtidurlīlaḥ prakṣīṇāśāviṣūcikāḥ /<br>
&nbsp;&nbsp;&nbsp;&nbsp;&nbsp;naṣṭāhaṃkāravetālo dehavān akalevaraḥ // Mo_2,17.48 //<br>
spaṣṭam ||&nbsp;MoT_2,17.48 ||<br>
<br>
<br>
&nbsp;&nbsp;&nbsp;&nbsp;&nbsp;kasmiṃścid romakoṭyagre tasyeyam avatiṣṭhate /<br>
&nbsp;&nbsp;&nbsp;&nbsp;&nbsp;jagallakṣmīr mahāmeroḥ puṣpe kvacid ivālinī // Mo_2,17.49 //<br>
"kaśmiṃscit" atisūkṣmatayā vaktum aśakye "svapnavad" iti śeṣaḥ | svapne 
hi puruṣasya kasmiṃścid aṃśe svapnajagad "avatiṣṭhate" 
||&nbsp;MoT_2,17.49 ||<br>
<br>
<br>
&nbsp;&nbsp;&nbsp;&nbsp;&nbsp;paramāṇau paramāṇau cidākāśasya koṭare /<br>
&nbsp;&nbsp;&nbsp;&nbsp;&nbsp;jagallakṣmīsahasrāṇi dhatte kṛtvā ca paśyati // Mo_2,17.50 //<br>
"cidākāśasya" svarūpabhūtasya cinmātrākāśasya | "koṭare" madhye sthite |
 "paramāṇau paramāṇau jagallakṣmīsahasrāṇi kṛtvā dhatte" dhārayati | na 
kevalaṃ dhatte&nbsp;| kiṃ tu sākṣitayā sthitatvāt "paśyati ca" 
||&nbsp;MoT_2,17.50 ||<br>
<br>
<br>
nanu katham asau jagallakṣmīsahasrāṇy antarvartayatīty | atra sargāntaślokenāha<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;pravitatā hṛdayasya mahāmate<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;hariharābjajalakṣaśatair api /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tulanam eti na muktimato bata<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;pravitatāsti na nūnam avastunaḥ // Mo_2,17.51 //<br>
"bata" niścaye | he "mahāmate" | "muktimataḥ" 
nirvāṇaprakaraṇaśravaṇadvāreṇa muktiyuktasya puruṣasya | "hṛdayasya 
pravitataḥ" bhāvapradhāno nirdeśaḥ | tena "hṛdayasya pravitate"ti arthaḥ
 | sā "hariharābjajalakṣaśatair api tulanaṃ" māpanaviṣayatāṃ "na eti" | 
yataḥ "avastunaḥ" avastubhūtasya hariharābjādirūpasya bhāvavṛndasya 
"pravitatā" | "nūnaṃ" niścaye | "nāsti" | na cāvastunā vastumāpanaṃ 
yuktaṃ&nbsp;| tathā ca noktadeśaprasaṅga iti bhāvaḥ | iti śivam 
||&nbsp;MoT_2,17.51 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe saptadaśaḥ sargaḥ || 2,17 ||<br>
<br>
<br>
************************************************************************<br>
<br>
oṃ śrotṛpravṛttyarthaṃ svena kriyamāṇasya granthasyānyavilakṣaṇatvena samyagjñānaṃ prati paropāyatvaṃ kathayati<br>
&nbsp;&nbsp;&nbsp;&nbsp;&nbsp;asyāṃ vācitamātrāyāṃ paro bodhaḥ pravartate /<br>
&nbsp;&nbsp;&nbsp;&nbsp;&nbsp;bījād iva yato vyuptād avaśyaṃbhāvi satphalam // Mo_2,18.1 //<br>
"asyāṃ" mokṣopāyābhidhāyāṃ saṃhitāyāṃ | "bodhaḥ" kaḥ | "yataḥ" yasmāt 
bodhāt | "satphalaṃ" mokṣākhyaṃ śubhaṃ phalam | "avaśyaṃbhāvi" bhavati |
 kasmād iva | "vyuptād bījād iva" ||&nbsp;MoT_2,18.1 ||<br>
<br>
<br>
nanu mahāmunipraṇītāni śāstrāntarāṇi tyaktvā kim iti idam eva śāstraṃ gṛhṇāmīty | atrāha<br>
&nbsp;&nbsp;&nbsp;&nbsp;&nbsp;api pauruṣam ādeyaṃ śāstraṃ ced yuktibodhakam /<br>
&nbsp;&nbsp;&nbsp;&nbsp;&nbsp;anyat tv ārṣam api tyājyaṃ bhāvyaṃ nyāyaikasevinā // Mo_2,18.2 //<br>
"pauruṣam" puruṣanirmitam | "ādeyaṃ" grahītavyaṃ | "yuktibodhakam" 
sattarkabodhakam | "anyat" yuktyabodhakam | "ārṣam" ṛṣinirmitam | atra 
ca pratibhānvitaiḥ kaścid abhiprāyo boddhavyaḥ yo 'smābhiḥ ārambha eva 
pratibhāvatāṃ svayaṃ jñeyatvena tadrahitānām akathanīyatvena coktaḥ 
||&nbsp;MoT_2,18.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yuktiyuktam upādeyaṃ vacanaṃ bālakād api /<br>
&nbsp;&nbsp;&nbsp;&nbsp;&nbsp;anyat tṛṇam iva tyājyam apy uktaṃ padmajanmanā // Mo_2,18.3 //<br>
atrāpi pratibhāvadbhiḥ ārambhe svayaṃ jñeyatvenokto 'rthaḥ svayaṃ 
boddhavyaḥ&nbsp;| na ca tadbodhenāsmiñ śāstre anādaraḥ kāryaḥ 
pratibhāvattvahāneḥ | evam uttaratrāpi yatra tatra svayam abhyūhyam 
||&nbsp;MoT_2,18.3 ||<br>
<br>
<br>
punar apy etad eva bhaṅgyantareṇa kathayati<br>
&nbsp;&nbsp;&nbsp;&nbsp;&nbsp;yo 'mbhas tātasya kūpo 'yam iti kaupaṃ pibet kaṭu /<br>
&nbsp;&nbsp;&nbsp;&nbsp;&nbsp;tyaktvā gāṅgaṃ puraḥsthaṃ taṃ ko 'nuśāsati rāgiṇam // Mo_2,18.4 //<br>
"yaḥ" puruṣaḥ | "puraḥsthaṃ gāṅgaṃ" toyaṃ "tyaktvā" | "ayaṃ kūpaḥ 
tātasya" nijasya pituḥ bhavati | "iti" etadarthaṃ | "kaupaṃ" 
kūpasambandhi | "kaṭu ambhaḥ pibet" | "tam" anu"rāgiṇaṃ" 
pitṛviṣayarāgākhyadoṣayuktaṃ | "kaḥ anuśāsati" upadiśati | nāsāv 
upadeśārhaḥ iti bhāvaḥ | ayam atrābhiprāyaḥ | "yaḥ" puruṣaḥ | 
sadyuktiyuktam "api pauruṣaṃ" vacanaṃ | "pauruṣeyam idam" iti tyajati | 
tadrahitam api "ārṣaṃ" vacanaṃ | "ārṣam" ity etāvanmātreṇa gṛhṇāti | 
tasyopadeśo na kāryaḥ iti ||&nbsp;MoT_2,18.4 ||<br>
<br>
<br>
<br>
prakṛtam evānusarati<br>
&nbsp;&nbsp;&nbsp;&nbsp;&nbsp;yathoṣasi pravṛttāyām āloko 'vaśyam eṣyati /<br>
&nbsp;&nbsp;&nbsp;&nbsp;&nbsp;asyāṃ vācitamātrāyāṃ svavivekas tathaiṣyati // Mo_2,18.5 //<br>
"uṣasī"ty ārṣaṃ strītvam | "svavivekaḥ" ātmavivekaḥ ||&nbsp;MoT_2,18.5 ||<br>
<br>
<br>
&nbsp;&nbsp;&nbsp;&nbsp;&nbsp;śrutāyāṃ prājñavadanād buddhāyāṃ svayam eva vā /<br>
&nbsp;&nbsp;&nbsp;&nbsp;&nbsp;śanaiḥ śanair vicāreṇa buddhau saṃskāra āgate // Mo_2,18.6 //<br>
&nbsp;&nbsp;&nbsp;&nbsp;&nbsp;pūrvaṃ tāvad udety antar bhṛśaṃ saṃskṛtavākyatā /<br>
&nbsp;&nbsp;&nbsp;&nbsp;&nbsp;śuddhā muktā latevoccair yā sabhāsthānabhūṣaṇam // Mo_2,18.7 //<br>
spaṣṭam ||&nbsp;MoT_2,18.6-7 ||<br>
<br>
<br>
nanu viraktasya mama kiṃ saṃskṛtavākyatayā prayojanam ity | atrāha<br>
&nbsp;&nbsp;&nbsp;&nbsp;&nbsp;parā virāgatodeti mahattvaguṇaśālinī /<br>
&nbsp;&nbsp;&nbsp;&nbsp;&nbsp;sā yayā sneham āyānti rājāno 'jagarā api // Mo_2,18.8 //<br>
virakteṣu hi "ajagara"tulyāḥ "rājāno 'pi sneham āyānti" ||&nbsp;MoT_2,18.8 ||<br>
<br>
<br>
&nbsp;&nbsp;&nbsp;&nbsp;&nbsp;pūrvāparajñaḥ sarvatra naro bhavati buddhimān /<br>
&nbsp;&nbsp;&nbsp;&nbsp;&nbsp;padārthānāṃ yathā dīpahasto niśi sulocanaḥ // Mo_2,18.9 //<br>
"sarvatra" sarveṣu vyavahāreṣu ||&nbsp;MoT_2,18.9 ||<br>
<br>
<br>
&nbsp;&nbsp;&nbsp;&nbsp;&nbsp;lobhamohādayo doṣās tānavaṃ yānty alaṃ śanaiḥ /<br>
&nbsp;&nbsp;&nbsp;&nbsp;&nbsp;dhiyo diśaḥ samāsannaśarado mihikā yathā // Mo_2,18.10 //<br>
"lobhamohādayaḥ" kāḥ | "yathā mihikāḥ" "samāsannaśaradaḥ" 
pratyāsannaśaratkālāyāḥ "diśaḥ tānavaṃ yānti" | tathety arthaḥ 
||&nbsp;MoT_2,18.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kevalaṃ samapekṣante vivekābhyasanaṃ dhiyaḥ /<br>
&nbsp;&nbsp;&nbsp;&nbsp;&nbsp;na kācana phalaṃ dhatte svabhyāsena vinā kriyā // Mo_2,18.11 //<br>
nanu kimarthaṃ "vivekābhyāsam apekṣante" ity | atrāha | "na kācane"ti ||&nbsp;MoT_2,18.11 ||<br>
<br>
<br>
&nbsp;&nbsp;&nbsp;&nbsp;&nbsp;manaḥ prasādam āyāti śaradīva mahat saraḥ /<br>
&nbsp;&nbsp;&nbsp;&nbsp;&nbsp;paraṃ sāmyam upādhatte nirmandara ivārṇavaḥ // Mo_2,18.12 //<br>
"prasādaṃ" rāgādimalarahitatvāt nairmalyam | "param" niratiśayam | 
"sāmyaṃ" samatākhyaṃ guṇam | "upādhatte" dhārayati | atrāpi manasa eva 
kartṛtvam ||&nbsp;MoT_2,18.12 ||<br>
<br>
<br>
&nbsp;&nbsp;&nbsp;&nbsp;&nbsp;nirastakālimā vajraśikhevāstatamaḥpaṭā /<br>
&nbsp;&nbsp;&nbsp;&nbsp;&nbsp;parijvalaty alaṃ prajñā padārthapravibhāginī // Mo_2,18.13 //<br>
"nirastaḥ" dūre gataḥ | "kālimā" kāluṣaṃ | yasyāḥ sā ||&nbsp;MoT_2,18.13 ||<br>
<br>
<br>
&nbsp;&nbsp;&nbsp;&nbsp;&nbsp;dainyadāridryadoṣādyā dṛṣṭayo darśitāntarāḥ /<br>
&nbsp;&nbsp;&nbsp;&nbsp;&nbsp;na nikṛntanti marmāṇi sasaṃnāham iveṣavaḥ // Mo_2,18.14 //<br>
"darśitaṃ" vivecitaṃ | antaram sārākhyaḥ "āntaraḥ" bhāgaḥ yāsāṃ tāḥ | niḥsāratvena jñātā ity arthaḥ ||&nbsp;MoT_2,18.14 ||<br>
<br>
<br>
&nbsp;&nbsp;&nbsp;&nbsp;&nbsp;hṛdayaṃ nāvalumpanti bhīmāḥ saṃsṛtibhītayaḥ /<br>
&nbsp;&nbsp;&nbsp;&nbsp;&nbsp;puraḥsthitam api prājñaṃ mahopalam ivākhavaḥ // Mo_2,18.15 //<br>
"hṛdayaṃ" kathaṃbhūtam "api" | "puraḥsthitam api" agre sthitam api | punaḥ kathaṃbhūtam | "prājñam" ||&nbsp;MoT_2,18.15 ||<br>
<br>
<br>
&nbsp;&nbsp;&nbsp;&nbsp;&nbsp;kathaṃ syād āditā janmakarmaṇor daivapuṃstvayoḥ /<br>
&nbsp;&nbsp;&nbsp;&nbsp;&nbsp;ityādisaṃśayagaṇaḥ śāmyaty ahni yathā tamaḥ // Mo_2,18.16 //<br>
"daivapuṃstvayoḥ" daivapauruṣayoḥ | "āditā" kāraṇatvam ||&nbsp;MoT_2,18.16 ||<br>
<br>
<br>
&nbsp;&nbsp;&nbsp;&nbsp;&nbsp;sarvathā sarvabhāveṣu saṃgatir upaśāmyati /<br>
&nbsp;&nbsp;&nbsp;&nbsp;&nbsp;yāminyām iva yātāyāṃ prajñāloka upāgate // Mo_2,18.17 //<br>
"sarvabhāveṣu" tyāgādānārheṣu samasteṣu padārtheṣu | "sarvathā saṃgatiḥ"
 tyāgādānārūpā sambandhaḥ "upaśāmyati" | kasmin sati | "pra"ti"jñāloka 
upāgate" sati | kadeva | "yāminyāṃ" rātrau "yātāyām iva" satyām | upekṣā
 eva sarvatrāyātīti bhāvaḥ&nbsp;||&nbsp;MoT_2,18.17 ||<br>
<br>
<br>
&nbsp;&nbsp;&nbsp;&nbsp;&nbsp;samudrasyeva gāmbhīryaṃ sthairyaṃ meror iva sthitam /<br>
&nbsp;&nbsp;&nbsp;&nbsp;&nbsp;antaḥśītalatā cendor ivodeti vicāriṇaḥ // Mo_2,18.18 //<br>
spaṣṭam ||&nbsp;MoT_2,18.18 ||<br>
<br>
<br>
&nbsp;&nbsp;&nbsp;&nbsp;&nbsp;sā jīvanmuktatā tasya śanaiḥ pariṇatiṃ gatā /<br>
&nbsp;&nbsp;&nbsp;&nbsp;&nbsp;śāntāśeṣavikalpasya bhavaty āviśya yoginaḥ  // Mo_2,18.19 //<br>
"sā" prasiddhā | "āviśya" āveśaṃ kṛtvā ||&nbsp;MoT_2,18.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvārthaśītalā śuddhā paramālokadā sudhīḥ /<br>
&nbsp;&nbsp;&nbsp;&nbsp;&nbsp;paraṃ prakāśam āyāti jyotsneva sakalaindavī // Mo_2,18.20 //<br>
"sarvārtheṣu" bhāvābhāvayukteṣu samasteṣu pad"ārtheṣu" | "śītalā" 
harṣāmarṣākhyatāparahitā | "śuddhā" rāgādirahitā | "paramālokaṃ" 
cinmātrālokaṃ "dadhātī"ti tādṛśī&nbsp;| śobhanā cāsau dhīḥ "sudhīḥ" | 
"aindavī" indusambandhinī ||&nbsp;MoT_2,18.20 ||<br>
<br>
<br>
&nbsp;&nbsp;&nbsp;&nbsp;&nbsp;hṛdyākāśe vivekārke śamālokini nirmale |<br>
&nbsp;&nbsp;&nbsp;&nbsp;&nbsp;anarthasārthakartāro nodyanti kaliketavaḥ ||&nbsp;MoT_2,18.21 ||<br>
<br>
<br>
"śama" eva "ālokaḥ" asyāstīti tādṛśe | "kaleḥ" kalahasya kṣobhasya | 
"ketavaḥ" cihnabhūtāḥ rāgādayo doṣāḥ | sūryodaye ca "ketavaḥ" 
dhūmaketavaḥ "nodyanti" ||&nbsp;MoT_2,18.21 ||<br>
<br>
<br>
&nbsp;&nbsp;&nbsp;&nbsp;&nbsp;śāmyanti śuddhim āyānti saumyās tiṣṭhanti sūnnate /<br>
&nbsp;&nbsp;&nbsp;&nbsp;&nbsp;acañcalajaḍās tṛṣṇāḥ śaradīvābhramālikāḥ // Mo_2,18.22 //<br>
na cañcalajaḍāḥ "acañcalajaḍāḥ" ||&nbsp;MoT_2,18.22 ||<br>
<br>
<br>
&nbsp;&nbsp;&nbsp;&nbsp;&nbsp;yatkiṃcanakarī krūrā grāmyatā vinivartate /<br>
&nbsp;&nbsp;&nbsp;&nbsp;&nbsp;dīnānanā piśācānāṃ līleva divasāgame // Mo_2,18.23 //<br>
"yatkiṃcanakarī" ayuktakāriṇī | "grāmyatayā" hi puruṣaḥ yatkiṃcid eva karoti ||&nbsp;MoT_2,18.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dharmabhittau bhṛśaṃ lagnāṃ dhiyaṃ dhairyadhuraṃ gatām /<br>
&nbsp;&nbsp;&nbsp;&nbsp;&nbsp;ādhayo na vilumpanti vātāś citralatām iva // Mo_2,18.24 //<br>
"dharma" eva "bhittiḥ" | tasyāṃ "lagnāṃ" | ata eva "dhairyadhuraṃ gatām"
 dhairyayuktām iti yāvat | dharmayukto hi dhīro bhavati | citrarūpā latā
 "citralatā" | tām&nbsp;||&nbsp;MoT_2,18.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na pataty avaṭe jantur viṣayāsaṅgarūpiṇi /<br>
&nbsp;&nbsp;&nbsp;&nbsp;&nbsp;kaḥ kila jñātasaraṇiḥ śvabhre samanudhāvati // Mo_2,18.25 //<br>
"viṣayāsaṅgarūpiṇi" bhogāsaktirūpe | etad eva uttarārdhena samarthayati | "kaḥ kile"ti ||&nbsp;MoT_2,18.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sacchāstrasādhuvṛttānām avirodhini karmaṇi /<br>
&nbsp;&nbsp;&nbsp;&nbsp;&nbsp;ramate dhīr yathāprāpte sādhvīvāntaḥpurājire // Mo_2,18.26 //<br>
"sacchāstreṇa" mokṣopāyākhyasacchāstrāvagāhanena "sādhuvṛttaṃ" caritaṃ 
yeṣāṃ te | tādṛśānāṃ | "yathāprāpte" pravāhāgate | na tu yatnād ṛte 
||&nbsp;MoT_2,18.26 ||<br>
<br>
<br>
&nbsp;&nbsp;&nbsp;&nbsp;&nbsp;jagatāṃ koṭilakṣyeṣu yāvantaḥ paramāṇavaḥ /<br>
&nbsp;&nbsp;&nbsp;&nbsp;&nbsp;teṣām ekaikaśo 'ntaḥsthān sargān paśyaty asargadhīḥ // Mo_2,18.27 //<br>
"asargā dhīḥ" yasya saḥ | āścaryaṃ cāsargadhiyaḥ paramāṇau paramāṇau 
sargadarśanam | sargabījabhūtacinmātravyāptijñānena paramāṇau paramāṇau 
sargadarśanaṃ jñeyam ||&nbsp;MoT_2,18.27 ||<br>
<br>
<br>
&nbsp;&nbsp;&nbsp;&nbsp;&nbsp;mokṣopāyāvabodhena śuddhāntaḥkaraṇaṃ janam /<br>
&nbsp;&nbsp;&nbsp;&nbsp;&nbsp;na khedayati bhogaugho na cānandayati kvacit // Mo_2,18.28 //<br>
bhogeṣūpekṣām evāsau bhajate iti bhāvaḥ ||&nbsp;MoT_2,18.28 ||<br>
<br>
&nbsp;&nbsp;&nbsp;&nbsp;&nbsp;paramāṇau paramāṇau sargavargā nirargalam /<br>
&nbsp;&nbsp;&nbsp;&nbsp;&nbsp;ye patanty utpatanty ambuvīcivat tān sa paśyati // Mo_2,18.29 //<br>
"patanti" līnā bhavanti | "utpatanti" prādurbhavanti ||&nbsp;MoT_2,18.29 ||<br>
<br>
&nbsp;&nbsp;&nbsp;&nbsp;&nbsp;na dveṣṭi saṃpravṛttāni na nivṛttāni kāṅkṣati /<br>
&nbsp;&nbsp;&nbsp;&nbsp;&nbsp;kāryāṇy eṣa prabuddho 'pi niṣprabuddha iva drumaḥ // Mo_2,18.30 //<br>
abuddhatvam asya svātmani "niṣprabuddhatvaṃ" saṃsāre jñeyam ||&nbsp;MoT_2,18.30 ||<br>
<br>
<br>
nanu kīdṛg atiśayo 'sya syād ity | atrāha<br>
&nbsp;&nbsp;&nbsp;&nbsp;&nbsp;dṛśyate lokasāmānyo yathāprāptānuvṛttimān /<br>
&nbsp;&nbsp;&nbsp;&nbsp;&nbsp;iṣṭāniṣṭaphalaprāptau hṛdaye na parājitaḥ // Mo_2,18.31 //<br>
"lokasāmānyaḥ" na tv atiśayavān | "yathāprāpte" pravāhāgate | 
"anuvṛttiḥ" anuvartanaṃ | vidyate yasya | saḥ "yathāprāptānuvṛttimān" | 
"hṛdaye" manasi | "na parājitaḥ" harṣāmarṣāvaśībhūtaḥ 
||&nbsp;MoT_2,18.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;buddhvedam akhilaṃ śāstraṃ vācayitvā vivecya vā /<br>
&nbsp;&nbsp;&nbsp;&nbsp;&nbsp;anubhūyata evaitan na tūktaṃ varaśāpavat // Mo_2,18.32 //<br>
yuṣmābhiḥ "etat" pūrvoktaṃ phalaṃ "anubhūyata eva" | nanu 
pratyavāyaśaṅkayā katham etadanubhave śaktā bhavāma ity apekṣāyām āha | 
"na tūktam" iti | "mantrādivad" iti śeṣaḥ ||&nbsp;MoT_2,18.32 ||<br>
<br>
<br>
nanu durbodhe 'smin kathaṃ pravṛttiṃ kurma ity | atrāha<br>
&nbsp;&nbsp;&nbsp;&nbsp;&nbsp;śāstraṃ subodham evedaṃ nānālaṃkārabhūṣitam /<br>
&nbsp;&nbsp;&nbsp;&nbsp;&nbsp;kāvyaṃ rasaghanaṃ cāru dṛṣṭāntaiḥ pratipādakam // Mo_2,18.33 //<br>
"dṛṣṭāntaiḥ pratipādakam" iti subodhatve viśeṣaṇadvāreṇa hetuḥ ||&nbsp;MoT_2,18.33 ||<br>
<br>
<br>
&nbsp;&nbsp;&nbsp;&nbsp;&nbsp;budhyate svayam evedaṃ kiṃcitpadapadārthavit /<br>
&nbsp;&nbsp;&nbsp;&nbsp;&nbsp;svayaṃ yas tu na vettīdaṃ śrotavyaṃ tena paṇḍitāt // Mo_2,18.34 //<br>
"budhyate" jānāti | nanu yasya padapadārthavittvaṃ nāsti tasya kiṃ kāryam ity&nbsp;| atrāha "svayam" iti ||&nbsp;MoT_2,18.34 ||<br>
<br>
<br>
<br>
nanv etacchravaṇena kiṃ setsyatīty | atrāha<br>
&nbsp;&nbsp;&nbsp;&nbsp;&nbsp;asmiñ śrute mate jñāte tapodhyānajapādikam /<br>
&nbsp;&nbsp;&nbsp;&nbsp;&nbsp;mokṣaprāptau tu tasyeha na kiṃcid upayujyate // Mo_2,18.35 //<br>
"śrute" śravaṇaviṣayatāṃ nīte | "mate" mananaviṣayatāṃ nīte | "jñāte" 
nidadhyāsite&nbsp;| "tasya" śravaṇādau pravṛttasya ||&nbsp;MoT_2,18.35 
||<br>
<br>
<br>
&nbsp;&nbsp;&nbsp;&nbsp;&nbsp;etacchāstraghanābhyāsāt paunaḥpunyena vīkṣitāt /<br>
&nbsp;&nbsp;&nbsp;&nbsp;&nbsp;jantoḥ pāṇḍityapūrvaṃ hi cittasaṃskārapūrvakam // Mo_2,18.36 //<br>
&nbsp;&nbsp;&nbsp;&nbsp;&nbsp;ahaṃ jagad iti prauḍho draṣṭṛdṛśyapiśācakaḥ  /<br>
&nbsp;&nbsp;&nbsp;&nbsp;&nbsp;piśāco 'rkodayeneva svayaṃ śāmyaty avighnataḥ // Mo_2,18.37 //<br>
etena bāhyam api prayojanam āntaram api ca setsyatīti kathitam ||&nbsp;MoT_2,18.36-37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhramo jagad ahaṃ ceti sthita evopaśāmyati /<br>
&nbsp;&nbsp;&nbsp;&nbsp;&nbsp;svapnamohaḥ parijñāta iva no ramayaty alam // Mo_2,18.38 //<br>
"sthita eva" | na tu mantrādiprayogavaśenāntarbhūtiṃ gataḥ | nanu 
sthitasyopaśamanaṃ katham ity | atrāha | "svapnamoha" iti | arasakasya 
sthitasyāpi śāntir eva jñeyā kṣobhakāritvābhāvāt iti bhāvaḥ 
||&nbsp;MoT_2,18.38 ||<br>
<br>
<br>
&nbsp;&nbsp;&nbsp;&nbsp;&nbsp;yathā saṃkalpanagare puṃso harṣaviṣāditā /<br>
&nbsp;&nbsp;&nbsp;&nbsp;&nbsp;na bādhate tathaivāntaḥ parijñāte jagadbhrame // Mo_2,18.39 //<br>
"antaḥ" manasi | "parijñāte" samyak niścite | "harṣaviṣāditā na bādhate" iti "tathā"śabdenānukṛṣyate ||&nbsp;MoT_2,18.39 ||<br>
<br>
<br>
&nbsp;&nbsp;&nbsp;&nbsp;&nbsp;citrasarpaḥ parijñāto na sarpabhayado yathā /<br>
&nbsp;&nbsp;&nbsp;&nbsp;&nbsp;dṛśyasarpaḥ parijñātas tathā na sukhaduḥkhadaḥ // Mo_2,18.40 //<br>
"parijñātaḥ citrasarpo" 'yam iti samyaṅ niścitaḥ | dṛśyākhyaḥ sarpaḥ "dṛśyasarpaḥ"&nbsp;||&nbsp;MoT_2,18.40 ||<br>
<br>
<br>
&nbsp;&nbsp;&nbsp;&nbsp;&nbsp;parijñānena sarpatvaṃ citrasarpasya naśyati /<br>
&nbsp;&nbsp;&nbsp;&nbsp;&nbsp;yathā tathaiva saṃsāraḥ sthita evopaśāmyati // Mo_2,18.41 //<br>
spaṣṭam ||&nbsp;MoT_2,18.41 ||<br>
<br>
<br>
nanu paramārthaprāptir asmākam atiduṣkaraiva | tathā ca tatprāptyartham etacchāstrāvagāhanam ayuktam evety | atrāha<br>
&nbsp;&nbsp;&nbsp;&nbsp;&nbsp;sumanaḥpallavāmarśe kiṃcidvyatikaro bhavet /<br>
&nbsp;&nbsp;&nbsp;&nbsp;&nbsp;paramārthapadaprāptau na tu vyatikaro 'sti naḥ // Mo_2,18.42 //<br>
"sumanaḥpallavāmarśe" puṣpapallavāmarde | "vyatikaraḥ" yatnaḥ | "naḥ" 
yuktijñānām asmākam | na tv ayuktijñānāṃ bhavatām ity arthaḥ 
||&nbsp;MoT_2,18.42 ||<br>
<br>
<br>
<br>
vyatikarābhāvam eva kathayati<br>
&nbsp;&nbsp;&nbsp;&nbsp;&nbsp;gacchaty avayavaspandaḥ sumanaḥpatramardane /<br>
&nbsp;&nbsp;&nbsp;&nbsp;&nbsp;iha dhīmātrabodhas tu nāṅgāvayavabodhanam // Mo_2,18.43 //<br>
"gacchati" upayukto bhavati | anekārthatvād dhātūnāṃ "gacchatir" 
atrāsminn arthe vartate | "aṅgāvayavānāṃ" śarīrāvayavānām | "bodhanam" 
cālanam ||&nbsp;MoT_2,18.43 ||<br>
<br>
<br>
&nbsp;&nbsp;&nbsp;&nbsp;&nbsp;sukhāsanopaviṣṭena yathāsambhavam aśnatā /<br>
&nbsp;&nbsp;&nbsp;&nbsp;&nbsp;bhogajālaṃ sadācāraviruddheṣu na tiṣṭhatā // Mo_2,18.44 //<br>
&nbsp;&nbsp;&nbsp;&nbsp;&nbsp;yathākṣaṇaṃ yathādeśaṃ pravicārayatā sukham /<br>
&nbsp;&nbsp;&nbsp;&nbsp;&nbsp;yathāsambhavasatsaṅgam idaṃ śāstram athetarat // Mo_2,18.45 //<br>
&nbsp;&nbsp;&nbsp;&nbsp;&nbsp;āsādyate mahājñānabodhaḥ saṃsāraśāntidaḥ /<br>
&nbsp;&nbsp;&nbsp;&nbsp;&nbsp;sa bhūyo yena nāyāti yoniyantraprapīḍanam // Mo_2,18.46 //<br>
"yathāsambhavam" na tu prayatnasādhitam | "sadācāraviruddheṣu" tiṣṭhato 
hi hānopādānakāritvarūpo doṣaḥ āyātīti "na tiṣṭhate"ty uktam | 
"yathākṣaṇam" pratikṣaṇam&nbsp;| "sukham" sukhadāyi | "yathāsambhavaḥ 
satsaṅgo" yatra tat | "idaṃ śāstraṃ" mayā vakṣyamāṇamokṣopāyākhyam 
śāstraṃ | "itarat" etatsadṛśam anyacchāstraṃ vā | mahājñānarūpaḥ bodhaḥ 
"mahājñānabodhaḥ" | "sa" ity asya pūrvārdhena sambandhaḥ 
||&nbsp;MoT_2,18.44-46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;etāvaty eva ye bhūtā bhogān prāpya rase sthitāḥ /<br>
&nbsp;&nbsp;&nbsp;&nbsp;&nbsp;svamātṛviṣṭhākrimayaḥ kīrtanīyā na te 'dhamāḥ // Mo_2,18.47 //<br>
"etāvati rase" parimite rase | "bhūtāḥ" sāmānyajantavaḥ ||&nbsp;MoT_2,18.47 ||<br>
<br>
<br>
evaṃ śāstramāhātmyam uktvā śrīrāmaṃ saṃmukhīkaroti<br>
&nbsp;&nbsp;&nbsp;&nbsp;&nbsp;śṛṇu tāvad idānīṃ tvaṃ kathyamānam idaṃ mayā /<br>
&nbsp;&nbsp;&nbsp;&nbsp;&nbsp;rāghava jñānavistāraṃ buddhisāratarāntaram // Mo_2,18.48 //<br>
"buddheḥ sārataram antaram" yasya tat | buddhyatiśāyīty arthaḥ ||&nbsp;MoT_2,18.48 ||<br>
<br>
<br>
<br>
madhye śrīrāmakṛtāṃś codyān āśaṅkyāha<br>
&nbsp;&nbsp;&nbsp;&nbsp;&nbsp;yayedaṃ śrūyate śāstraṃ tāṃ tu vistarataḥ śṛṇu /<br>
&nbsp;&nbsp;&nbsp;&nbsp;&nbsp;vicāryate tathārtho 'yaṃ yayā ca paribhāṣayā // Mo_2,18.49 //<br>
"yayā paribhāṣayā" yuktyā | "idaṃ śāstraṃ śrūyate" | tvaṃ "tāṃ 
vistarataḥ śṛṇu" | "tathā" "yayā ca vicāryate" | tāṃ ca śṛṇv iti pūrveṇa
 sambandhaḥ ||&nbsp;MoT_2,18.49 ||<br>
<br>
<br>
paribhāṣām eva kathayati<br>
&nbsp;&nbsp;&nbsp;&nbsp;&nbsp;yenehānanubhūte 'rthe dṛṣṭenārthāvabodhanam  /<br>
&nbsp;&nbsp;&nbsp;&nbsp;&nbsp;bodhopakāraphaladaṃ taṃ dṛṣṭāntaṃ vidur budhāḥ // Mo_2,18.50 //<br>
"yena dṛṣṭenā"rthena | "ananubhūte arthe arthāvabodhanam" jñānam bhavati
 | "budhāḥ tam dṛṣṭāntam āhuḥ" | kathaṃbhūtaṃ | "bodhā"khyaḥ ya 
"upakāraḥ" | tad eva "phalaṃ" | tad "dadhātī"ti tādṛśam 
||&nbsp;MoT_2,18.50 ||<br>
<br>
<br>
<br>
dṛṣṭāntadāne kiṃ phalam ity | atrāha<br>
&nbsp;&nbsp;&nbsp;&nbsp;&nbsp;dṛṣṭāntena vinā rāma nāpūrvo 'rtho 'vabudhyate /<br>
&nbsp;&nbsp;&nbsp;&nbsp;&nbsp;yathā dīpaṃ vinā rātrau bhāṇḍopakaraṇaṃ gṛhe // Mo_2,18.51 //<br>
"bhāṇḍopakaraṇaṃ" bhāṇḍasāmagrī ||&nbsp;MoT_2,18.51 ||<br>
<br>
<br>
&nbsp;&nbsp;&nbsp;&nbsp;&nbsp;yair yaiḥ kākutstha dṛṣṭāntais tvaṃ mayehāvabudhyase /<br>
&nbsp;&nbsp;&nbsp;&nbsp;&nbsp;sarve sakāraṇās te hi prāpyaṃ tu sad akāraṇam // Mo_2,18.52 //<br>
"prāpyam" prāpaṇīyaṃ | "sat" sanmātrākhyaṃ vastu ||&nbsp;MoT_2,18.52 ||<br>
<br>
<br>
<br>
nanu sarvāṇi dārṣṭāntikāni etādṛśāni eva santy utānyāny athety apekṣāyām āha<br>
&nbsp;&nbsp;&nbsp;&nbsp;&nbsp;upamānopameyānāṃ kāryakāraṇatoditā /<br>
&nbsp;&nbsp;&nbsp;&nbsp;&nbsp;varjayitvā paraṃ brahma sarveṣām eva vidyate // Mo_2,18.53 //<br>
 dṛṣṭāntadārṣṭāntikānām "paraṃ brahma varjayitvā" | "uditā" udayanaśīlā |
 "kāryakāraṇatā vidyate" | brahma na kāryam asti nāpi kāraṇam ity arthaḥ
 | ato na brahmasadṛśāni sarvāṇi dārṣṭāntikāni iti bhāvaḥ 
||&nbsp;MoT_2,18.53 ||<br>
<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;brahmopadeśadṛṣṭānto yasya veha hi kathyate /<br>
&nbsp;&nbsp;&nbsp;&nbsp;&nbsp;ekadeśasadharmatvaṃ tatrātaḥ parigṛhyate // Mo_2,18.54 //<br>
"hi" niścaye | "ataḥ" kāraṇāt | "iha" loke | "yasya vā 
brahmopadeśadṛṣṭāntaḥ kathyate tatra" brahmadṛṣṭānte | 
"ekadeśasadharmatvaṃ" ekadeśasadṛśatvaṃ | "parigṛhyate"&nbsp;| na tu 
sarvathā sadṛśatvam dārṣṭāntikasya brahmaṇaḥ kāryakāraṇatvāyogyāt&nbsp;|
 dṛṣṭāntasya tu kāryatayā kāraṇatayā ca sthitatvād iti bhāvaḥ 
||&nbsp;MoT_2,18.54 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yo yo nāmeha dṛṣṭānto brahmatattvāvabodhane /<br>
&nbsp;&nbsp;&nbsp;&nbsp;&nbsp;dīyate sa sa boddhavyaḥ svapnadṛṣṭajagadgataḥ // Mo_2,18.55 //<br>
"svapnadṛṣṭajagadgataḥ" bhramarūpaḥ ity arthaḥ ||&nbsp;MoT_2,18.55 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;evaṃ sati nirākāre brahmaṇy ākāravān katham /<br>
&nbsp;&nbsp;&nbsp;&nbsp;&nbsp;dṛṣṭānta iti nodyanti mūrkhavaikalpikoktayaḥ // Mo_2,18.56 //<br>
"nodyanti" nottiṣṭhanti | asmābhir ata eva pratyuktatvād iti bhāvaḥ ||&nbsp;MoT_2,18.56 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anyā siddhaviruddhādidṛk dṛṣṭāntapradūṣaṇe /<br>
&nbsp;&nbsp;&nbsp;&nbsp;&nbsp;svapnopamatvāj jagataḥ samudeti na kācana // Mo_2,18.57 //<br>
"anyā" pūrvoktāyāḥ dṛṣṭeḥ sakāśāt itarā kā | "na kā"pi | 
"siddhaviruddhādidṛk" idaṃ siddhaṃ idaṃ viruddham ityādirūpā uktiḥ | 
"jagataḥ svapnopamatvāt dṛṣṭāntapradūṣaṇe" dṛṣṭāntapradūṣaṇārtham "na 
samudeti" | "ādi"śabdenedaṃ leśena siddhaṃ viruddhaṃ veti dṛṣṭer 
grahaṇam | svapnopame jagati idaṃ siddhaṃ idam viruddham iti | kathanaṃ 
na yuktaṃ sarvasyāyuktatvād iti bhāvaḥ ||&nbsp;MoT_2,18.57 ||<br>
<br>
<br>
<br>
&nbsp;&nbsp;&nbsp;&nbsp;&nbsp;avastu pūrvāparayor vartamānavicāritaṃ /<br>
&nbsp;&nbsp;&nbsp;&nbsp;&nbsp;yathā jāgrat tathā svapnaḥ siddham ābālam akṣatam // Mo_2,18.58 //<br>
"pūrvāparayoḥ" bhūtabhaviṣyator arthayoḥ | "avastu" bhāvapradhāno 
nirdeśaḥ | "avastutvam" asattvam "vartamānavicāritaṃ" bhavati | 
vartamāne hi bhūtasya gatatvāt bhaviṣyataḥ anāgatatvāt asattvaṃ 
vicārapadavīm āyāti | tadabhinnasya vartamānasyāpi avastutvam  
aparihāryam eveti svayam eva jñeyam | ataḥ "ābālam" bālaparyantaṃ | 
"yathā svapnaḥ tathā jāgrad" iti | "akṣataṃ" samyak | "siddham" bhavati 
||&nbsp;MoT_2,18.58 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svapnasaṃkalpanadhyānavaraśāpauṣadhādibhiḥ /<br>
&nbsp;&nbsp;&nbsp;&nbsp;&nbsp;ye 'rthās ta iha dṛṣṭāntās tadrūpatvāj jagatsthiteḥ // Mo_2,18.59 //<br>
"ye 'rthā" ity | atra "dṛṣṭā" iti śeṣaḥ | "tadrūpatvāt" 
svapnādyartharūpatvāt | ata "ihā"satyaiḥ padārthaiḥ satyasya brahmaṇaḥ 
upamānopameyabhāvaḥ ekadeśasādharmyeṇeti bhāvaḥ ||&nbsp;MoT_2,18.59 ||<br>
<br>
<br>
<br>
nanu tvayā kṛteṣv anyeṣu grantheṣu kā vārtety | atrāha<br>
&nbsp;&nbsp;&nbsp;&nbsp;&nbsp;mokṣopāyakṛtā granthakāreṇānye 'pi ye kṛtāḥ /<br>
&nbsp;&nbsp;&nbsp;&nbsp;&nbsp;granthās teṣv iyam evaikā vyavasthā bodhyabodhane  // Mo_2,18.60 //<br>
"mokṣopāyakṛtā granthakāreṇa" mayety arthaḥ | "bodhyasya" bodhanīyasya 
brahmatattvasya | "bodhane" kathane | "vyavasthā" rītiḥ 
||&nbsp;MoT_2,18.60 ||<br>
<br>
<br>
<br>
nanu kathaṃ svapnasadṛśatvaṃ jagato 'stīty | atrāha<br>
&nbsp;&nbsp;&nbsp;&nbsp;&nbsp;svapnābhatvaṃ ca jagataḥ śrute śāstre 'vabhotsyate  /<br>
&nbsp;&nbsp;&nbsp;&nbsp;&nbsp;śīghraṃ na pāryate vaktuṃ vāk kila kramavartinī // Mo_2,18.61 //<br>
"avabhotsyate" jñātuṃ śakyate | tarhi yugapad eva sarvaṃ śāstraṃ 
kathayety | atrāha | "śīghram" iti | "vācaḥ kramavartitvaṃ" sphuṭam eva |
 "na" hi ekaṃ vākyam anirvāhya dvitīyādikaṃ vākyaṃ "vaktuṃ" śakyate 
||&nbsp;MoT_2,18.61 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svapnasaṃkalpasudhyānanagarādyupamaṃ jagat /<br>
&nbsp;&nbsp;&nbsp;&nbsp;&nbsp;yatas ta eva dṛṣṭāntās tasmād bhāntīha netare // Mo_2,18.62 //<br>
"yataḥ jagat" | "svapnasaṃkalpasudhyāneṣu" dṛṣṭāḥ ye "nagarādayaḥ" | 
teṣāṃ "upamā" yasya | tādṛśaṃ bhavati | "tasmāt ta eva 
sudhyānanagarādaya" eva "dṛṣṭāntāḥ bhānti" asmākaṃ buddhau sphuranti | 
"itare" satyabhūtāḥ nagarādayaḥ | "na" bhānti ayuktatvāt 
||&nbsp;MoT_2,18.62 ||<br>
<br>
<br>
<br>
&nbsp;&nbsp;&nbsp;&nbsp;&nbsp;akāraṇaṃ kāraṇinā yad bodhāyopamīyate /<br>
&nbsp;&nbsp;&nbsp;&nbsp;&nbsp;na tatra sarvasādharmyaṃ sambhavaty upamābhramaiḥ // Mo_2,18.63 //<br>
"akāraṇaṃ" kāraṇarahitaṃ brahma | "kāraṇinā" kāraṇayuktenākāśādinā | 
"upamābhramaiḥ" anyopamādṛṣṭasarvathāsādharmyarūpaiḥ viparyayaiḥ 
||&nbsp;MoT_2,18.63 ||<br>
<br>
<br>
&nbsp;&nbsp;&nbsp;&nbsp;&nbsp;upameyasyopamānād ekāṃśena sadharmatā /<br>
&nbsp;&nbsp;&nbsp;&nbsp;&nbsp;aṅgīkāryāvabodhāya dhīmatā nirvivādinā // Mo_2,18.64 //<br>
"dhīmatā" na tv adhīmatā | sa hi ārambha eva vivādapara eva tiṣṭhatīti bhāvaḥ&nbsp;||&nbsp;MoT_2,18.64 ||<br>
<br>
<br>
nanv ekena dharmeṇa sadṛśena upamānaṃ katham upameyasya pratītiṃ kartuṃ śaknotīty | atra dṛṣṭāntaṃ sādhayati<br>
&nbsp;&nbsp;&nbsp;&nbsp;&nbsp;arthāvalokane dīpād ābhāmātrād ṛte kila /<br>
&nbsp;&nbsp;&nbsp;&nbsp;&nbsp;na sthālatailavartyādi kiṃcid apy upajāyate // Mo_2,18.65 //<br>
"ābhāmātrāt" prakāśamātrarūpāt | "sthālam" pātram ||&nbsp;MoT_2,18.65 ||<br>
<br>
<br>
<br>
etad eva dārṣṭāntikayuktaṃ kathayati<br>
&nbsp;&nbsp;&nbsp;&nbsp;&nbsp;ekadeśasadharmatvād upameyāvabodhanam /<br>
&nbsp;&nbsp;&nbsp;&nbsp;&nbsp;upamānaṃ karoty aṅga dīpo 'rthaṃ prabhayā yathā // Mo_2,18.66 //<br>
"prabhayā" prabhākhyenaikadeśena ||&nbsp;MoT_2,18.66 ||<br>
<br>
<br>
&nbsp;&nbsp;&nbsp;&nbsp;&nbsp;dṛṣṭāntasyāṃśamātreṇa bodhyabodhodaye sati /<br>
&nbsp;&nbsp;&nbsp;&nbsp;&nbsp;upādeyatayā grāhyo mahāvākyārthaniścayaḥ // Mo_2,18.67 //<br>
na tu dṛṣṭāntamātra eva sthātavyam iti bhāvaḥ ||&nbsp;MoT_2,18.67 ||<br>
<br>
<br>
&nbsp;&nbsp;&nbsp;&nbsp;&nbsp;na kutārkikatām etya nāśanīyā prabuddhatā /<br>
&nbsp;&nbsp;&nbsp;&nbsp;&nbsp;anubhūtyapalāpāttair apavitrair vikalpitaiḥ // Mo_2,18.68 //<br>
"prabuddhatā" jñānitā | "kutārkikāḥ" hi ārambha eva codyān dattvā 
prabuddhatāṃ nāśayanti | "vikalpitaiḥ" kathaṃbhūtaiḥ | "anubhūte" yaḥ 
"apalāpaḥ" nihnavaḥ | tena "āttaiḥ" gṛhītaiḥ ||&nbsp;MoT_2,18.68 ||<br>
<br>
<br>
nanu purāṇāni śāstrāṇi ca tyaktvā kimarthaṃ tvaduktaṃ śāstraṃ gṛhṇīmaḥ ity | atrāha<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;vicāraṇād anubhavakāri vāṅmaya-<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;prasaṅgatām upagatam asmadādiṣu /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;striyoktam apy aparam athāpi vaidikaṃ<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;vaco vacaḥpralapanam eva nāgamaḥ // Mo_2,18.69 //<br>
"asmadādiṣu" prāmāṇikeṣu | "striyā uktam api" strīkartṛkaṃ pralapitam 
api | "vāṅmayaprasaṅgatām" śāstraprasaṅgatām | śāstratvam iti yāvat | 
"upagatam" | kathaṃbhūtaṃ tat | "vicāraṇāt anubhavakāri" | "atha" 
pakṣāntare | "vaidikaṃ vacaḥ api vacaḥpralapanam eva" pralāpa eva 
bhavati | "nāgamaḥ" bhavati anubhavakāritvābhāvād ity arthaḥ 
||&nbsp;MoT_2,18.69 ||<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;asmākam asti matir aṅga tayeti sarva-<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;śāstraikavākyakaraṇaṃ phalitaṃ yato 'taḥ /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;prātītikārthamayaśāstranijāṅgapuṣṭāt<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;saṃvedanād itarad asti na naḥ pramāṇam // Mo_2,18.70 //<br>
he "aṅga" | "asmākaṃ matir asti iti" | "ataḥ" hetoḥ | "asmākaṃ tayā" 
buddhyā | "sarvaśāstraikavākyakaraṇaṃ yataḥ phalitam" | "ataḥ" hetoḥ | 
"naḥ" asmākaṃ | "saṃvedanāt" jñānāt | anyat "pramāṇaṃ nāsti" | sarvasmiñ
 śāstre saṃvedanam evāsmābhiḥ pramāṇaṃ dṛṣṭam | ato 'smākam api tad eva 
pramāṇam iti bhāvaḥ | "saṃvedanāt" kathaṃbhūtāt | "prātītikaḥ" pratīter 
āgataḥ | na tu kalpitaḥ | yaḥ "arthaḥ" | tan"mayam" yat "śāstraṃ" | tad 
eva "nijāṅgam" upakārakatvāt svāṅgaṃ | tena "puṣṭāt" vṛddhiṃ gatāt 
||&nbsp;MoT_2,18.70 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe aṣṭādaśaḥ sargaḥ || 2,18 ||<br>
<br>
<br>
************************************************************************<br>
<br>
oṃ pūrvoktam evārthaṃ punar api spaṣṭayati<br>
&nbsp;&nbsp;&nbsp;&nbsp;&nbsp;viśiṣṭāṃśasadharmatvam upamāneṣu gṛhyate /<br>
&nbsp;&nbsp;&nbsp;&nbsp;&nbsp;ko bhedaḥ sarvasādṛśye tūpamānopameyayoḥ // Mo_2,19.1 //<br>
"viśiṣṭāṃśena" kāryasādhakenāṃśena | "sādharmyaṃ" sādṛśyam | ekāṃśenāpi 
kāryasya siddhatvān na ko 'pīty arthaḥ ||&nbsp;MoT_2,19.1 ||<br>
<br>
<br>
&nbsp;&nbsp;&nbsp;&nbsp;&nbsp;dṛṣṭāntabuddhād ekātmajñānaśāstrārthavedanāt /<br>
&nbsp;&nbsp;&nbsp;&nbsp;&nbsp;mahāvākyārthasaṃvittyā śāntir nirvāṇam ucyate // Mo_2,19.2 //<br>
"ekam" kevalam | "ātmajñānaṃ" pratipādyatvena yasmin | tādṛśaṃ yat 
"śāstraṃ" | tasya yo "'rthaḥ" | tasya "vedanāt" vicārāt | utpannayā 
"mahāvākyārthasaṃvittyā" | 
garbhīkṛtāvāntaravākyamahāvākyārthaparicchedena | siddhā "śāntiḥ" 
manaḥkṣobharāhityaṃ | paṇḍitaiḥ "nirvāṇam ucyate" | "vedanāt" 
kathaṃbhūtāt | "dṛṣṭāntaiḥ buddhāt" jñātāt siddhād iti yāvat 
||&nbsp;MoT_2,19.2 ||<br>
<br>
<br>
<br>
upasaṃhāraṃ karoti<br>
&nbsp;&nbsp;&nbsp;&nbsp;&nbsp;tasmād dṛṣṭāntadārṣṭāntavikalpollasitair alam /<br>
&nbsp;&nbsp;&nbsp;&nbsp;&nbsp;yayā kayācid yuktyāśu mahāvākyārtham āśrayet // Mo_2,19.3 //<br>
"alam" kṛtam | naitaiḥ prayojanam ity arthaḥ ||&nbsp;MoT_2,19.3 ||<br>
<br>
<br>
&nbsp;&nbsp;&nbsp;&nbsp;&nbsp;śāntiḥ śreyaḥ paraṃ viddhi tatprāptau yatnavān bhavet /<br>
&nbsp;&nbsp;&nbsp;&nbsp;&nbsp;bhoktavya odanaḥ prāptaḥ kiṃ tatsiddhivikalpitaiḥ // Mo_2,19.4 //<br>
"śāntiḥ" manovikalparūpakṣobharāhityam | "siddhivikalpitaiḥ" katham etat sampannam iti vikalpaiḥ ||&nbsp;MoT_2,19.4 ||<br>
<br>
<br>
&nbsp;&nbsp;&nbsp;&nbsp;&nbsp;akāraṇaṃ kāraṇibhir bodhārtham upamīyate /<br>
&nbsp;&nbsp;&nbsp;&nbsp;&nbsp;upamānais tūpameyasadṛśair ekadeśataḥ // Mo_2,19.5 //<br>
"akāraṇaṃ" kāraṇarahitabrahma | "ekadeśataḥ" ekena dharmeṇa ||&nbsp;MoT_2,19.5 ||<br>
<br>
<br>
&nbsp;&nbsp;&nbsp;&nbsp;&nbsp;sthātavyaṃ neha bhogeṣu vivekavikalātmanā /<br>
&nbsp;&nbsp;&nbsp;&nbsp;&nbsp;upalodarasaṃjātaparipīnāndhabhekavat // Mo_2,19.6 //<br>
spaṣṭam ||&nbsp;MoT_2,19.6 ||<br>
<br>
<br>
&nbsp;&nbsp;&nbsp;&nbsp;&nbsp;dṛṣṭāntair yuktibhir yatnād vāñchitaṃ tyajatetarat /<br>
&nbsp;&nbsp;&nbsp;&nbsp;&nbsp;vicāraṇavatā bhāvyaṃ śāntiśāstrārthaśālinā // Mo_2,19.7 //<br>
"vāñchitaṃ" abhilaṣitam | "itarat" vicāravyatiriktam | "śāntiś" ca 
"śāstrārthaś" ca tābhyāṃ śālate iti tādṛśena ||&nbsp;MoT_2,19.7 ||<br>
<br>
<br>
&nbsp;&nbsp;&nbsp;&nbsp;&nbsp;śāstropaśamasaujanyaprajñātajjñasamāgamaiḥ  /<br>
&nbsp;&nbsp;&nbsp;&nbsp;&nbsp;antarāntarasampannadharmyārthopārjanakriyaḥ // Mo_2,19.8 //<br>
&nbsp;&nbsp;&nbsp;&nbsp;&nbsp;tāvad vicārayet prājño yāvad viśrāntim ātmani /<br>
&nbsp;&nbsp;&nbsp;&nbsp;&nbsp;samprayāty apunarnāśāṃ śāntiṃ turyapadābhidhām // Mo_2,19.9 //<br>
"śāstraṃ" ca "upaśamaś" ca "saujanyaṃ" ca "prajñā" ca "tajjñasamāgamaś" 
ca | taiḥ upalakṣitaḥ | "antarāntare" madhye madhye "sampannāḥ" | 
"dharmyānāṃ" dharmād anapetānāṃ "arthānām upārjanam" | tasya "kriyāḥ" 
yasya saḥ | tādṛśaḥ "prājñaḥ tāvat vicārayet" | "yāvat apunarnāśāṃ" 
pradhvaṃsābhāvarahitāṃ | "turyapadābhidhāṃ" turyapadeti nāmadheyām | 
"ātmani viśrāntiṃ" ātmaviśrāntilakṣaṇāṃ śāntim | "samprayāti" 
||&nbsp;MoT_2,19.8-9 ||<br>
<br>
<br>
<br>
nanv ātmani viśrāntyā kiṃ setsyatīty | atrāha<br>
&nbsp;&nbsp;&nbsp;&nbsp;&nbsp;turyaviśrāntiyuktasya pratīrṇasya bhavārṇavāt /<br>
&nbsp;&nbsp;&nbsp;&nbsp;&nbsp;jīvato 'jīvataś caiva gṛhasthasyātha vā yateḥ // Mo_2,19.10 //<br>
&nbsp;&nbsp;&nbsp;&nbsp;&nbsp;na kṛtenākṛtenārtho na śrutismṛtivibhramaiḥ /<br>
&nbsp;&nbsp;&nbsp;&nbsp;&nbsp;nirmandara ivāṃbhodhiḥ sa tiṣṭhati yathāsthitam // Mo_2,19.11 //<br>
"jīvataḥ" jīvanmuktasy"ājīvataḥ" videhamuktasya | "arthaḥ" prayojanam | 
nanu katham asau tiṣṭhatīty | atrāha | "nirmandara" iti | "saḥ" 
viśrāntiyuktaḥ ||&nbsp;MoT_2,19.10-11 ||<br>
<br>
<br>
&nbsp;&nbsp;&nbsp;&nbsp;&nbsp;ekāṃśenopamānānām upameyasadharmatā /<br>
&nbsp;&nbsp;&nbsp;&nbsp;&nbsp;boddhavyā bodhyabodhāya na stheyaṃ codyacañcunā // Mo_2,19.12 //<br>
"codyena cañcuḥ" vittaḥ | prasiddha iti yāvat | iti "codyacañcuḥ" codyaśīlenety arthaḥ ||&nbsp;MoT_2,19.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yayā kayācid yuktyāśu boddhavyaṃ bodhyam eva te /<br>
&nbsp;&nbsp;&nbsp;&nbsp;&nbsp;muktaye tan na paśyanti vyākulāś codyacañcavaḥ // Mo_2,19.13 //<br>
"te" iti kartari ṣaṣṭhī | "tvām" iti śeṣaḥ | "vyākulāḥ codyacañcavaḥ" | 
"tat" tadā | tvām "na paśyanti" | kim utādhigacchantīti bhāvaḥ 
||&nbsp;MoT_2,19.13 ||<br>
<br>
<br>
<br>
codyacañcoḥ lakṣaṇaṃ kathayati<br>
&nbsp;&nbsp;&nbsp;&nbsp;&nbsp;hṛdaye saṃvidākāśe viśrānte 'nubhavātmani /<br>
&nbsp;&nbsp;&nbsp;&nbsp;&nbsp;vastuny anarthaṃ yaḥ praṣṭā codyacañcuḥ sa ucyate // Mo_2,19.14 //<br>
"hṛdaye" manasi | "viśrānte" 'pi "anubhavātmani saṃvidākāśe" cidākāśe | 
"vastuni yaḥ anartham" saṃśayarūpam anartham | "praṣṭā" pṛcchakaḥ 
bhavati | paṇḍitaiḥ "saḥ codyacañcuḥ ucyate" | svānubhavāviṣṭe 'pi 
vastuni yaḥ punaḥ punaḥ codyān utpādayati saḥ codyacañcur iti bhāvaḥ 
||&nbsp;MoT_2,19.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;abhimānavikalpāṃśair ajño jñaptiṃ vikalpayan /<br>
&nbsp;&nbsp;&nbsp;&nbsp;&nbsp;bodhaṃ malinayaty antar mukhaṃ sarpa ivāmalam // Mo_2,19.15 //<br>
"abhimānenā"haṃ samyak codanaśīla ity abhimānena kṛtaiḥ "vikalpāṃśaiḥ" |
 codyarūpaiḥ vikalpāṃśaiḥ | "antaḥ" svasmin | "ajñaḥ" svām "jñaptiṃ" 
buddhiṃ | "vikalpayan" vikalpayuktāṃ kurvan | "bodhaṃ malinayati" 
bhedamālinyadūṣitaṃ karoti | ataḥ tvayā vyarhāḥ vikalpāḥ | na kāryā iti 
bhāvaḥ ||&nbsp;MoT_2,19.15 ||<br>
<br>
<br>
upadeśe upayogyānāṃ pramāṇāṃ nirṇayaṃ prastauti<br>
&nbsp;&nbsp;&nbsp;&nbsp;&nbsp;sarvapramāṇasattānāṃ padam abdhir apām iva /<br>
&nbsp;&nbsp;&nbsp;&nbsp;&nbsp;pramāṇam ekam eveha pratyakṣaṃ rāma tac chṛṇu // Mo_2,19.16 //<br>
"sarvāsām" anumānādibhedabhinnānām samastānāṃ "pramāṇasattānāṃ" | 
"abdhir ivāpāṃ" sthānaṃ āśrayaṃ | "ekam pratyakṣam eva iha" loke 
"pramāṇam" asti | na hi anumānādayaḥ pratyakṣaṃ vinā sthātuṃ śaknuvanti |
 he "rāma" | tvam "tat" pratyakṣaṃ nāma pramāṇaṃ | "śṛṇu" 
||&nbsp;MoT_2,19.16 ||<br>
<br>
<br>
<br>
pratyakṣam eva kathayati<br>
&nbsp;&nbsp;&nbsp;&nbsp;&nbsp;sarvārthasāram adhyakṣaṃ vedanaṃ vidur uttamāḥ /<br>
&nbsp;&nbsp;&nbsp;&nbsp;&nbsp;nūnaṃ tat prati yat siddhaṃ tat pratyakṣam udāhṛtam // Mo_2,19.17 //<br>
"uttamāḥ" śreṣṭhāḥ | "sarvārthānāṃ sāra"prakāśanadvāreṇa siddhipradatvāt
 sārabhūtaṃ "vedanaṃ" jñānam eva | "adhyakṣaṃ viduḥ" 
sārabhūtavastuvācakatvād "adhyakṣa"śabdasya | he rāma | "nūnaṃ" niścaye |
 "tat prati" vedanarūpaṃ adhyakṣaṃ prati | "yat siddhaṃ" bhavati | 
paṇḍitaiḥ "tad" vastu "pratyakṣam udāhṛtam" | akṣaṃ prati siddhaṃ 
pratyakṣam iti vyutpatteḥ | akṣaśabdasya ca bhāmetivad 
adhyakṣavācakatvam ||&nbsp;MoT_2,19.17 ||<br>
<br>
<br>
tataḥ kim ity | atrāha<br>
&nbsp;&nbsp;&nbsp;&nbsp;&nbsp;anubhūter vedanasya pratipatter yathāsthitam /<br>
&nbsp;&nbsp;&nbsp;&nbsp;&nbsp;pratyakṣam iti nāmeha kṛtaṃ jīvaḥ sa eva ca // Mo_2,19.18 //<br>
ataḥ paṇḍitaiḥ | "anubhūteḥ" anubhūtirūpasya | "pratipatteḥ" 
pratipattirūpasya | "vedanasya" | "iha" loke | "yathāsthitam" na tv 
anyathā saṃbhāvitaṃ | "pratyakṣam iti nāma kṛtam" | vedanasyaiva vedanaṃ
 prati siddhatvād anyasya sarvasya tasmiṃl layāsādanāt "sa eva jīvaḥ" 
bhavati | vedanād anyasya śarīrādeḥ pāṣāṇatulyatvena jīvatvāyogāt 
anubhūtipratipattyoḥ sphuṭatvāsphuṭatvakṛto bhedo jñeyaḥ 
||&nbsp;MoT_2,19.18 ||<br>
<br>
<br>
padārthānām etadrūpatvam eva kathayati<br>
&nbsp;&nbsp;&nbsp;&nbsp;&nbsp;sa eva saṃvit sa punar ahaṃtāpratyayātmakaḥ /<br>
&nbsp;&nbsp;&nbsp;&nbsp;&nbsp;sa yayodeti saṃvittyā sā padārtha iti smṛtā // Mo_2,19.19 //<br>
"sa eva" jīva eva | ārohāvasthāyāṃ "saṃvit" bhavati | "sa" 
evāvarohāvasthāyāṃ "ahaṃtāpratyayātmakaḥ" bhavati | "saḥ" 
ahaṃtāpratyayātmakaḥ jīvaḥ | "yayā saṃvittyā" yena ghaṭādisaṃvedanena 
rūpeṇa | "udeti" sphurati | "sā" saṃvittiḥ | paṇḍitaiḥ "padārtha iti 
smṛtā" | na hi padārthasya saṃvittivyatirekeṇa pṛthaksvarūpam 
asti&nbsp;| sattve 'py asan kalpatvāt | na hi saṃvittiṃ vinā sat sat 
bhavati ||&nbsp;MoT_2,19.19 ||<br>
<br>
<br>
<br>
padārthānāṃ jagattvaṃ kathayati<br>
&nbsp;&nbsp;&nbsp;&nbsp;&nbsp;sa saṃkalpavikalpādyaiḥ kṛtanānākramo bhramaiḥ /<br>
&nbsp;&nbsp;&nbsp;&nbsp;&nbsp;jagattayā sphuraty ambu taraṅgāditayā yathā // Mo_2,19.20 //<br>
"saḥ" padārthaḥ | "saṃkalpavikalpādyaiḥ" saṃkalpavikalpaprabhṛtibhiḥ 
pramātṛniṣṭaiḥ viparyayajñānaiḥ | "kṛtanānākramaḥ" san | "jagattayā 
sphurati" | kiṃ "yathā"&nbsp;| "ambu yathā" | "yathā" tat 
"taraṅgāditayā" sphurati tathety arthaḥ ||&nbsp;MoT_2,19.20 ||<br>
<br>
<br>
nanu śuddhasya vedanasya katham evaṃrūpatā sampannety | atrāha<br>
&nbsp;&nbsp;&nbsp;&nbsp;&nbsp;prāg akāraṇam evāśu sargādau sargalīlayā /<br>
&nbsp;&nbsp;&nbsp;&nbsp;&nbsp;sphuritvā kāraṇībhūtaṃ pratyakṣaṃ svayam ātmani // Mo_2,19.21 //<br>
"pratyakṣaṃ" vedanarūpaṃ pratyakṣaṃ | "prāk" sargāt prāk | "akāraṇam 
eva" sat | "sargādau" sargonmukhatāsamaye | "sargalīlayā sphuritvā" | 
"ātmani" sargarūpe svātmani | "svayaṃ" svātantryeṇa | "kāraṇībhūtam" | 
na ca svātantryakṛte katham iti paryanuyogaḥ yuktaḥ iti bhāvaḥ 
||&nbsp;MoT_2,19.21 ||<br>
<br>
<br>
<br>
nanu vedanarūpasya jīvasya kāraṇatvaṃ kiṃrūpam astīty | atrāha<br>
&nbsp;&nbsp;&nbsp;&nbsp;&nbsp;kāraṇatvaṃ vicāro 'sya jīvasyāsad api sthitaṃ /<br>
&nbsp;&nbsp;&nbsp;&nbsp;&nbsp;sad ivāsyāṃ jagadrūpasampattau vyaktim āgatam // Mo_2,19.22 //<br>
"jagadrūpasampattau vicāraḥ" vimarśaḥ | "asya" śuddhavedanarūpasya 
"jīvasya" | vā "kāraṇatvaṃ" bhavati | kathambhūtaṃ "kāranatvaṃ" | "asad 
api" paramārthataḥ asatsvarūpam api | "sad iva sthitam" | punaḥ 
kathambhūtaṃ | abhi"vyaktiṃ" prākaṭyaṃ "gatam" ||&nbsp;MoT_2,19.22 ||<br>
<br>
<br>
nanu punar api kiṃ tasya jīvasya kāraṇatvaṃ naśyaty atha vā nety | atrāha<br>
&nbsp;&nbsp;&nbsp;&nbsp;&nbsp;svayam eva vicāras tu sanañarthaṃ svakaṃ vapuḥ /<br>
&nbsp;&nbsp;&nbsp;&nbsp;&nbsp;nāśayitvā karoty āśu pratyakṣaṃ paramaṃ padam // Mo_2,19.23 //<br>
"svayam eva vicāraḥ sanañarthaṃ" svābhāvayuktaṃ | "svakaṃ vapuḥ" 
nijavicārākhyaṃ svarūpaṃ "nāśayitvā" | "paramaṃ padaṃ" 
kāraṇatvānavacchinnaṃ svasvarūpaṃ | "pratyakṣaṃ" "karoti" | vicāravaśād 
eva | punar api jīvasya kāraṇatvaṃ naśyatīti bhāvaḥ ||&nbsp;MoT_2,19.23 
||<br>
<br>
<br>
nanu vicāraḥ kathaṃ paramaṃ padaṃ pratyakṣīkarotīty apekṣāyām āha<br>
&nbsp;&nbsp;&nbsp;&nbsp;&nbsp;vicārayan vicāro 'pi nātmānam adhigacchati /<br>
&nbsp;&nbsp;&nbsp;&nbsp;&nbsp;yadā tadā nirullekhaṃ param evāvaśiṣyate  // Mo_2,19.24 //<br>
"vicāraḥ" vimarśaḥ | "ātmānaṃ vicārayan" kiṃrūpo 'ham iti 
vimarśaviṣayīkurvan&nbsp;| "yadā ātmānaṃ nādhigacchati" na 
kiṃcidrūpatvāt na labhate | "tadā nirullekhaṃ" vimarśarahitaṃ | "paraṃ" 
padaṃ śuddhacinmātrākhyaśreṣṭhaṃ svarūpam | "evāva"tiṣṭhate 
vicāraṇīyābhāvād ity arthaḥ ||&nbsp;MoT_2,19.24 ||<br>
<br>
<br>
<br>
nanu puruṣa etasyām avasthāyāṃ buddhīndriyakarmāṇi karoti na vety | atrāha<br>
&nbsp;&nbsp;&nbsp;&nbsp;&nbsp;manasy anīhite śānte tair buddhīndriyakarmabhiḥ /<br>
&nbsp;&nbsp;&nbsp;&nbsp;&nbsp;neha kaiścit kṛtair artho nākṛtair apy abhāvanāt // Mo_2,19.25 //<br>
"manasi" vicārasvarūpe manasi | "anīhite" svakriyām akurvati | ata eva 
"śānte" sati | puruṣasya "taiḥ" prasiddhaiḥ | "kaiścid" 
"buddhīndriyakarmabhiḥ" "kṛtaiḥ" | "arthaḥ na" bhavati | "akṛtaiś" 
c"ārthaḥ na" bhavati | kutaḥ | "abhāvanāt" bhāvanārāhityāt | 
nairapekṣyād iti yāvat ||&nbsp;MoT_2,19.25 ||<br>
nanu tadā karmendriyāṇāṃ kā vārtety | atrāha<br>
&nbsp;&nbsp;&nbsp;&nbsp;&nbsp;manasy anīhite śānte na pravartanta eva te /<br>
&nbsp;&nbsp;&nbsp;&nbsp;&nbsp;karmendriyāṇi karmādāv asaṃcāritayantravat // Mo_2,19.26 //<br>
"karmendriyāṇāṃ" tasyām avasthāyāṃ "pravartanam eva nā"sti | kā vārtā 
tatkarmaṇāṃ syād iti bhāvaḥ | etādṛśī cāvasthā jīvanmuktānāṃ durlabhaiva
 | na hi sarvadā te atraiva tiṣṭhanti | videhamuktās tu sarvadā etanmayā
 evety alaṃ bahunā ||&nbsp;MoT_2,19.26 ||<br>
<br>
<br>
<br>
vedanarūpavicāraśāntyaiva manaḥśāntir bhaviṣyatīty abhiprāyeṇāha<br>
&nbsp;&nbsp;&nbsp;&nbsp;&nbsp;manoyantrasya calane kāraṇaṃ vedanaṃ viduḥ /<br>
&nbsp;&nbsp;&nbsp;&nbsp;&nbsp;prāṇālī dārumeṣasya rajjur antargatā yathā // Mo_2,19.27 //<br>
paṇḍitāḥ "manomantrasya calane vedanam" eva "kāraṇaṃ viduḥ" | 
vedanānantaram eva hi manaḥ calati | "prāṇālī" asya manasaḥ "antargatā 
rajjuḥ" bhavati | kasya | yasya "dārumeṣasya yathā" | ayaṃ bhāvaḥ | 
"manaḥ" dārumeṣatulyam | "prāṇālī" rajjutulyā | "vedanam" 
rajjugrāhakatulyam | iti vedanasyaiva manaḥpravṛttau kāraṇatvāt | yuktā 
tacchāntau tacchāntir iti ||&nbsp;MoT_2,19.27 ||<br>
<br>
<br>
<br>
nanu bhavatu vedanaśāntyā manaḥśāntiḥ | vedanakṣobhena manasaḥ kṣobhe sati jagat kuto niryātīty | atrāha<br>
&nbsp;&nbsp;&nbsp;&nbsp;&nbsp;rūpālokamanaskārapadārthādyākulaṃ jagat /<br>
&nbsp;&nbsp;&nbsp;&nbsp;&nbsp;vidyate vedanasyāntar vāte 'ntaḥ spandanaṃ yathā // Mo_2,19.28 //<br>
"padārthāḥ" rūpādhārabhūtāni dravyāṇi | ato vedanād eva "rūpādi"rūpam "jagan" niryātīti bhāvaḥ ||&nbsp;MoT_2,19.28 ||<br>
<br>
<br>
nanu svabhāvataḥ śuddhasya vedanasyāntaḥ katham etad astīty | atrāha<br>
&nbsp;&nbsp;&nbsp;&nbsp;&nbsp;sarvātmavedanaṃ śuddhaṃ yathodeti tadātmakam /<br>
&nbsp;&nbsp;&nbsp;&nbsp;&nbsp;bhāti prasṛtadikkālabāhyāntārūpadehakam // Mo_2,19.29 //<br>
"śuddham" kenāpi rūpeṇāpariniṣṭhitam | ata eva "sarvātmavedanam 
yathodeti tadātmakaṃ bhāti" sphurati | na tu tanmadhye malam iva jagad 
astīti bhāvaḥ | kathambhūtaṃ "vedanaṃ" | "dik kālaś" ca "bāhyaṃ" 
c"āntaś" ca | tat digādi | "prasṛtaḥ" vistāraṃ gataḥ | digādirūpaḥ 
"dehaḥ" svarūpaṃ yasya | tat "prasṛtadikkālabāhyāntārūpadehakam" 
||&nbsp;MoT_2,19.29 ||<br>
<br>
<br>
<br>
punaḥ punaḥ ślokāntareṇa tad eva pratipādayati<br>
&nbsp;&nbsp;&nbsp;&nbsp;&nbsp;draṣṭaiva dṛśyatābhāsaṃ svaṃ rūpaṃ dhārayan sthitaḥ /<br>
&nbsp;&nbsp;&nbsp;&nbsp;&nbsp;svaṃ yathā tatra yad rūpaṃ pratibhāti tathaiva tat // Mo_2,19.30 //<br>
"draṣṭā eva" vedanasvarūpaḥ "draṣṭā eva" | "dṛśyatayā bhāsate" | iti 
tādṛśaṃ "svarūpaṃ dhārayan sthitaḥ" bhavati | "tatra" sati "tasye"ti 
śeṣaḥ | tasya draṣṭuḥ "svaṃ rūpaṃ yathā bhāti" sphurati | "tat" svaṃ 
rūpaṃ | "tathaiva" bhavati | nānyathā svapnavad iti śeṣaḥ 
||&nbsp;MoT_2,19.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvam ātmā yathā yatra saṃkalpatvam ivāgataḥ /<br>
&nbsp;&nbsp;&nbsp;&nbsp;&nbsp;tiṣṭhaty āśu tathā tatra tadrūpa iva rājate // Mo_2,19.31 //<br>
"sarvam ātmā" bhavati | ataḥ sa ātmā "yatra yathā tiṣṭhati tatra tathā 
tadrūpa iva rājate" | paramārthatas tu na rājate | svarūpe tathaiva 
sthitatvād it"īva"śabdopādānam | "ātmā" kathambhūta iva | "saṃkalpatvaṃ"
 saṃkalpabhāvaṃ | "gata ivā"nyathā nānārūpatvam asya na yujyeteti bhāvaḥ
 ||&nbsp;MoT_2,19.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvātmakatayā draṣṭur dṛśyatvam iva yujyate /<br>
&nbsp;&nbsp;&nbsp;&nbsp;&nbsp;draṣṭṛtvaṃ draṣṭṛsadbhāve dṛśyasya tv asti nāsataḥ // Mo_2,19.32 //<br>
"draṣṭuḥ sarvātmakatayā" śuddhatayā sthitena "sarva"bhāvena | "dṛśyatvaṃ
 yujyata iva" | paramārthatas tu na yujyate draṣṭṛtvād apracyuter 
it"īva"śabdopādānaṃ | "asataḥ" svarūpeṇāsataḥ | "dṛśyasya draṣṭṛtvaṃ" 
"nāsti" | "draṣṭṛtayā" "sambhāvite" svasmin svāpekṣatvenātmāśrayāpatteḥ 
||&nbsp;MoT_2,19.32 ||<br>
<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;akāraṇakam evāto brahmakalpam idaṃ sthitam /<br>
&nbsp;&nbsp;&nbsp;&nbsp;&nbsp;pratyakṣam eva nirmātṛ tasyāṃśās tv anupādhayaḥ // Mo_2,19.33 //<br>
"ataḥ akāraṇakam" paramārthataḥ śuddhasya brahmaṇaḥ akartṛkatvāt 
kāraṇarahitam | "idaṃ" jagat | "brahmakalpam" brahmasadṛśaṃ | "sthitaṃ" 
bhavati | kathambhūtam jagat | "pratyakṣam eva" sphuṭam eva | "nirmātṛ" 
pramātṛrahitam śuddhasya brahmaṇo mātṛtāyogād | anyathā aśuddhatāpatteḥ |
 nanu mā bhavatu brahmaṇaḥ kāraṇatvaṃ mātṛtvaṃ vā | tadaṃśānāṃ tu tad 
bhavatv ity | atrāha | "tasyāṃśā" iti | "tu" pakṣāntare | "tasya" 
brahmaṇaḥ | "aṃśāḥ anupādhayaḥ" kāraṇatvādirūpopādhirahitā bhavanti | 
anyathā taddvāreṇa tasyāpi sopādhitvaprasaṅgāt ||&nbsp;MoT_2,19.33 ||<br>
<br>
<br>
<br>
evaṃ prāsaṅgitvaṃ parityajya prakṛtam evānusarati<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;svayatnamātretararūpako yas<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tad daivaśabdārtham apāsya dūre /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;śūreṇa sādho padam uttamaṃ tat<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;svapauruṣeṇaiva hi labhyate 'ntaḥ // Mo_2,19.34 //<br>
"yaḥ svayatnamātrakāt itararūpakaḥ" itararūpatvena kalpitaḥ | "tad 
daivaśabdārthaṃ dūre apāsya" | he "sādho" | "śūreṇa tat uttamaṃ padaṃ 
antaḥ svapauruṣeṇa" mānasikena pauruṣeṇa | "labhyate" 
||&nbsp;MoT_2,19.34 ||<br>
<br>
sargāntaślokena vicārāvadhiṃ kathayati<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;vicārayācāryaparamparāṇāṃ<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;matena satyena sitena tāvat /<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;yāvad viśuddhāṃ svayam eva buddhām<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;anantarūpāṃ paratām upaiṣi // Mo_2,19.35 //<br>
tvam "satyena sitena" doṣarahitena | "ācāryaparamparāṇāṃ matena" 
matānusāreṇa&nbsp;| "tāvat" tāvatkālaṃ "vicāraya" | "yāvat paratām" 
uttīrṇacidrūpatām "upaiṣi" | "paratām" kathambhūtām | "viśuddhām" 
cetyākhyamalarahitām | punaḥ kathambhūtām | "svayam evā"va"buddhām" 
anubuddhām | punaḥ kathambhūtām | "anantarūpām" aparicchinnasvarūpām | 
iti śivam ||&nbsp;MoT_2,19.35 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ mumukṣuprakaraṇe ekonaviṃśaḥ sargaḥ || 2,19 ||<br>
<br>
<br>
************************************************************************<br>
<br>
mumukṣor vyavahāraṃ saṃgṛhya kathayati<br>
&nbsp;&nbsp;&nbsp;&nbsp;&nbsp;āryasaṃgamayuktyādau prajñāṃ vṛddhiṃ nayed balāt /<br>
&nbsp;&nbsp;&nbsp;&nbsp;&nbsp;tato mahāpuruṣatā mahāpuruṣalakṣaṇaiḥ // Mo_2,20.1 //<br>
puruṣaḥ "ādau āryasaṃgamayuktyā" sādhusaṃgākhyenopāyena | buddhiṃ 
"vṛddhiṃ" vivekakṣamatvaṃ "nayet" | "tataḥ" buddhyāsādhitaiḥ 
"mahāpuruṣalakṣaṇaiḥ mahāpuruṣatā" bhavet ||&nbsp;MoT_2,20.1 ||<br>
<br>
<br>
nanu mahāpuruṣaguṇair vinā mahāpuruṣatā kathaṃ sidhyatīty apekṣāyāṃ tadguṇāharaṇam eva kartavyatvena kathayati<br>
&nbsp;&nbsp;&nbsp;&nbsp;&nbsp;yo yo yena guṇeneha puruṣaḥ pravirājate /<br>
&nbsp;&nbsp;&nbsp;&nbsp;&nbsp;śikṣeta taṃ tam evāśu tasmād buddhivivṛddhaye // Mo_2,20.2 //<br>
"buddhyā vivṛddhaye"ti vā pāṭhaḥ | āryasaṃgamayuktyā vivṛddhayā buddhyā 
ity arthaḥ | anyathā buddhivṛddhyabhāve kathaṃ paraguṇagrahaṇasāmarthyaṃ
 syāt&nbsp;||&nbsp;MoT_2,20.2 ||<br>
<br>
<br>
<br>
nanu tarhi guṇagrahaṇaṃ suṣamam eveti mahāpuruṣatāpi susādhyaiva syād | ity atrāha<br>
&nbsp;&nbsp;&nbsp;&nbsp;&nbsp;mahāpuruṣatā tv eṣā śamādiguṇaśālinī /<br>
&nbsp;&nbsp;&nbsp;&nbsp;&nbsp;samyagjñānaṃ vinā rāma siddhim eti na kasyacit // Mo_2,20.3 //<br>
ataḥ "samyagjñānam" evāryasaṃgamayuktyā prathamaṃ sādhyam iti bhāvaḥ ||&nbsp;MoT_2,20.3 ||<br>
<br>
<br>
<br>
nanu samyagjñānena kiṃ setsyatīty | atrāha<br>
&nbsp;&nbsp;&nbsp;&nbsp;&nbsp;jñānāc chamādayo yānti vṛddhiṃ satpuruṣakramāt /<br>
&nbsp;&nbsp;&nbsp;&nbsp;&nbsp;ślāghanīyāḥ phalenāntar vṛṣṭer iva navāṅkurāḥ // Mo_2,20.4 //<br>
"jñānāt" kathambhūtāt | "satpuruṣakramāt" | na tv asatpuruṣakramāt | 
"kramaḥ" paripāṭī | "ādi"śabdena damādīnāṃ grahaṇam | "vṛṣṭer" iti 
pañcamī ||&nbsp;MoT_2,20.4 ||<br>
<br>
<br>
nanu śamādibhir api kiṃ syād ity apekṣāyām āha<br>
&nbsp;&nbsp;&nbsp;&nbsp;&nbsp;śamādibhyo guṇebhyaś ca vardhate jñānam uttamam /<br>
&nbsp;&nbsp;&nbsp;&nbsp;&nbsp;annātmakebhyo yajñebhyaḥ śālivṛṣṭir ivottamā // Mo_2,20.5 //<br>
"uttamam" paramātmaviṣayatvena sarvebhyo jñānebhyaḥ śreṣṭham ||&nbsp;MoT_2,20.5 ||<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;guṇāḥ śamādayo jñānāc chamādibhyas tathā jñatā /<br>
&nbsp;&nbsp;&nbsp;&nbsp;&nbsp;parasparaṃ vivardhete ete 'bdasarasī yathā // Mo_2,20.6 //<br>
ataḥ "jñānāc chamādayaḥ" | "śamādibhyo" "jñānaṃ" | "yathā abdebhyo" 
meghebhyaḥ saraḥ | sarasaḥ meghā iti piṇḍārthaḥ ||&nbsp;MoT_2,20.6 ||<br>
<br>
<br>
<br>
punar apy etad eva kathayati<br>
&nbsp;&nbsp;&nbsp;&nbsp;&nbsp;jñānaṃ satpuruṣācārāj jñānāt satpuruṣakramaḥ /<br>
&nbsp;&nbsp;&nbsp;&nbsp;&nbsp;parasparaṃ gatau vṛddhiṃ jñānasatpuruṣakramau // Mo_2,20.7 //<br>
"satpuruṣācārāt" śamāder ity arthaḥ ||&nbsp;MoT_2,20.7 ||<br>
<br>
<br>
nanu jñānaśamayoḥ saṃpattau puruṣasya kena yatnenottamapadaprāptir bhavatīty | atra sadṛṣṭāntam uttaraṃ kathayati<br>
&nbsp;&nbsp;&nbsp;&nbsp;&nbsp;yathā kamalarakṣiṇyā gītyā vitatatārayā /<br>
&nbsp;&nbsp;&nbsp;&nbsp;&nbsp;khagotsādena sahito gītānandaḥ prasādhyate // Mo_2,20.8 //<br>
&nbsp;&nbsp;&nbsp;&nbsp;&nbsp;jñānasatpuruṣehābhyām akartrā kartṛrūpiṇā /<br>
&nbsp;&nbsp;&nbsp;&nbsp;&nbsp;tathā puṃsā niricchena samam āsādyate padam // Mo_2,20.9 //<br>
"yathā kamalarakṣiṇyā" gopikayā kartryā | "vitatā" cāsau "tārā" ceti 
tādṛśyā "gītyā" karaṇabhūtayā | "khagānāṃ" yaḥ "utsādaḥ" dhānyād 
apāsanaṃ | tena "sahitaḥ" "gītānandaḥ prasādhyate" | na hi tasyāḥ tatra 
yatno 'sti | gītimātreṇaiva gītānandakhagotsādayoḥ siddhatvāt | mṛgāṇāṃ 
hi ayaṃ svabhāva eṣa yat gītiṃ śrutvā bhakṣyam api tyajantīti | tathā 
kartrā nāhaṃ karteti niścayāt kartṛtvaleparahitena "kartṛrūpiṇā" 
kartṛvad bhāsamāneneti yāvat | "puruṣeṇa" kartrā | 
"jñānasatpuruṣehābhyāṃ" jñānaśamādibhyāṃ karaṇābhyāṃ | "ayatnena" 
yatnarahitam eva | "padam" śuddhacinmātrākhyam uttamaṃ padaṃ | 
"samāsādyate" prāpyate | jñānaṃ śamādikaṃ cety etanmātrakam evātropāyaḥ |
 nānyat kiṃcid iti bhāvaḥ | "puruṣeṇa" kathambhūtena | "niricchena" 
jñānaśamādipūrṇatayā padaprāptāv apīcchārahitena | anyathecchārūpasya 
kṣobhasya sthitatvāt pūrṇatā na syād iti 
bhāvaḥ&nbsp;||&nbsp;MoT_2,20.8-9 ||<br>
<br>
<br>
<br>
mumukṣuvyavahāraprakaraṇābhidheyaṃ vastūpasaṃharati<br>
&nbsp;&nbsp;&nbsp;&nbsp;&nbsp;sadācārakramaḥ prokto mayaiṣa raghunandana /<br>
&nbsp;&nbsp;&nbsp;&nbsp;&nbsp;tathopadiśyate samyag ayaṃ jñānakramo 'dhunā // Mo_2,20.10 //<br>
"proktaḥ" etadyuktasyaiva vakṣyamāṇe jñānakrame 'dhikāritvād iti bhāvaḥ |
 nanv adhunā kiṃ karoṣīty apekṣāyām āha | "tathopadiśyata" iti | "tathā"
 sadācārakramavat | "jñānakramaḥ" brahmopadiṣṭā svātmajñānaparipāṭī 
||&nbsp;MoT_2,20.10 ||<br>
<br>
<br>
prakaraṇamāhātmyaṃ kathayati<br>
&nbsp;&nbsp;&nbsp;&nbsp;&nbsp;idaṃ yaśasyam āyuṣyaṃ puruṣārthaphalapradam /<br>
&nbsp;&nbsp;&nbsp;&nbsp;&nbsp;tajjñād āptātmaśāstrārthāc chrotavyaṃ kila dhīmatā // Mo_2,20.11 //<br>
bāhyadṛṣṭīn saṃmukhīkartum iti "āyuṣyam" iti ca "idaṃ" 
mumukṣuvyavahārākhyaṃ prakaraṇam | "puruṣārthaphalapradam" mokṣadam | 
"tajjñāt" kathambhūtāt | "āptaḥ" samyaṅ niścitaḥ | "ātmaśāstrāṇām" 
adhyātmaśāstrāṇām | "arthaḥ" yena | tasmāt&nbsp;||&nbsp;MoT_2,20.11 ||<br>
<br>
<br>
nanv etacchravaṇena kiṃ syād ity | atrāha<br>
&nbsp;&nbsp;&nbsp;&nbsp;&nbsp;śrutvā tu buddhinairmalyād balād yāsyasi satpadam /<br>
&nbsp;&nbsp;&nbsp;&nbsp;&nbsp;yathā katakasaṃśleṣāt prasādam avaśam payaḥ // Mo_2,20.12 //<br>
tvam etac "chrutvā" | siddhāt "buddhinairmalyāt" | "balāt" ayatnam eva |
 "satpadaṃ yāsyasi" | atrottarārdhena dṛṣṭāntam āha | "yathe"ti | 
"katakam" jalaśuddhikārī dravyaviśeṣaḥ ||&nbsp;MoT_2,20.12 ||<br>
<br>
<br>
nanu katham etacchravaṇena puruṣaḥ satpadaṃ yātīty | atra sargāntaślokenottaraṃ kathayati<br>
&nbsp;&nbsp;&nbsp;&nbsp;&nbsp;viditavedyam idaṃ hi mano mune<br>
&nbsp;&nbsp;&nbsp;&nbsp;&nbsp;vivaśam eva hi yāti paraṃ padam /<br>
&nbsp;&nbsp;&nbsp;&nbsp;&nbsp;yad avabuddham akhaṇḍitam uttamaṃ<br>
&nbsp;&nbsp;&nbsp;&nbsp;&nbsp;tad avabodhadaśāṃ na jahāti hi // Mo_2,20.13 //<br>
he "mune" munikarmānvitatvāt munirūpaśrīrāma | "hi" yasmāt | 
"viditavedyaṃ manaḥ vivaśam eva paraṃ padaṃ yāti" | ato 
viditavedyatvakāriṇaḥ etacchāstraśravaṇāt satpadaprāptir yuktaiveti 
bhāvaḥ | nanu viditavedyam api manaḥ yadi kadācid viditavedyatāṃ jahāti 
tadā kiṃ kāryam | ity atrāha | "yad" iti | manasā "yat uttamaṃ" na tv 
adharaṃ bhogarūpaṃ vastu | "avabuddhaṃ" samyaṅ niścitam | "tat" manaḥ | 
tad"avabodhadaśāṃ" tasyottamasya vastunaḥ | yo "'vabodhaḥ" tasya "daśāṃ"
 | "hi" niścayena | "na jahāti" | viditavedyo hi kadācid api 
viditavedyatāṃ "na jahātī"ti tātparyam | iti śivaṃ śivaṃ śivam iti 
||&nbsp;MoT_2,20.13 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ  mumukṣuprakaraṇe viṃśaḥ sargaḥ || 2,20 ||<br>
<br>
<br>
&nbsp;&nbsp;&nbsp;&nbsp;&nbsp;śrotṝṇāṃ bhāvanāveśasatkṛtasvāntaśālinām |<br>
&nbsp;&nbsp;&nbsp;&nbsp;&nbsp;mumukṣuvyavahāroktivyākhyā satphaladāstv iyam || 1 ||<br>
<br>
<br>
&nbsp;&nbsp;&nbsp;&nbsp;&nbsp;yacchaktyāveśavaśataḥ sāmarthyaṃ kāryagocaram |<br>
&nbsp;&nbsp;&nbsp;&nbsp;&nbsp;bhāvānām astu yatno 'yaṃ tatkāryatvena niścitaḥ || 2 ||<br>
&nbsp;&nbsp;&nbsp;&nbsp;&nbsp;svātmalābhamahodāraphalayogyatvabhāvanaḥ |<br>
&nbsp;&nbsp;&nbsp;&nbsp;&nbsp;mumukṣuvyavahāro 'yaṃ sphuratān mama mānase || 3 ||<br>
<br>
iti śivam ||<br>
<br>
<br>
&nbsp;&nbsp;&nbsp;&nbsp;&nbsp;<br>
iti 
śrīkāśmīramaṇḍalāntarvartyārādhyapādamahāmāheśvaravaiḍūryakaṇṭhātmajaśrīmadavatārakaṇṭhaputraśrībhāskarakaṇṭhaviracitāyāṃ
 śrīmokṣopāyaṭīkāyāṃ mumukṣuvyavahāraprakaraṇaṃ samāptam | iti śivam ||<br>
<br>
<br>
<br>
<br>
______________________________________________________________________________<br>
<br>
<br>
<br>
3. Utpattiprakarana (3,1.1-41; 3,3.13-3,12.4; 3,13.50-3,16.41)<br>
<br>
<br>
<br>
śrīrāmāya namaḥ | oṃ<br>
&nbsp;&nbsp;&nbsp;&nbsp;&nbsp;kṛtvā cittaṃ svabodhasmaraṇavinihataṃ prauḍhamohāndhakāraṃ<br>
&nbsp;&nbsp;&nbsp;&nbsp;&nbsp;smṛtvā jñānapradāṃ tāṃ sumahitavibhavāṃ śrīguroḥ pādukāṃ ca&nbsp; /<br>
&nbsp;&nbsp;&nbsp;&nbsp;&nbsp;dhyātvā vighnāntakaṃ taṃ śivasutam anaghaṃ śrīgaṇeśaṃ sureśam<br>
&nbsp;&nbsp;&nbsp;&nbsp;&nbsp;utpattyākhyāvagāhiprakaraṇavivṛtis tanyate bhāskareṇa //<br>
evaṃ mumukṣuvyavahārākhye prakaraṇe 
vakṣyamāṇopadeśādhikāritvasampādananimittaṃ vyavahāraṃ pratipādya 
tacchravaṇamātreṇa ca śrīrāmaṃ prāptatadanuṣṭhānaphalaṃ vibhāvya 
prapañcasyānutpattisatattvotpattijñānam upādeyabhūtamokṣaprāptau 
mūlakāraṇatayā niścitya tadupapādakam utpattiprakaraṇam ārabhamāṇaḥ 
vakṣyamāṇabrahmaikatvāśrayaṇena guruśiṣyabhāvānupapattiṃ puraskṛtya 
svavyatiriktaśiṣyopadeśabhāvena paraprayuktaṃ codyam abhiśaṅkamānaḥ 
taduddhāranimittabhūtaṃ brahmaikatve 'pi svapnadṛṣṭāntena 
padārthabhedagrāhakaṃ brahmavidanubhavaṃ prathamaṃ kathayati ||<br>
<br>
<br>
<br>
&nbsp;&nbsp;&nbsp;&nbsp;&nbsp;vāgbhābhir brahmavid brahma bhāti svapna ivātmani /<br>
&nbsp;&nbsp;&nbsp;&nbsp;&nbsp;yad-idaṃ-tat-sva-śabdārthair yo yad vetti sa vettu tat // Mo_3,1.1 //<br>
uttaravākyasthaṃ "vettī"ti padaṃ pūrvavākye 'pi yojanīyaṃ | tenāyam 
arthaḥ&nbsp;| "brahmavit" brahmajñānī | "vetti" anubhavati | kim iti 
karmāpekṣāyāṃ paśya mṛgo dhāvatītivat vākyaṃ karmatvena kathayati 
"vāgbhābhir" iti | "brahma" nānāpadārthabhāvena bṛṃhitaṃ kim api sūkṣmaṃ
 vastu | "bhāti" vilasati | sphuratīti yāvat | kaiḥ bhāti&nbsp;| 
"yad-idaṃ-tat-sva-śabdārthaiḥ" | "yad"ādisarvanāmaśabdavācyabhūtaiḥ 
padārthaiḥ | tadrūpeṇeti yāvat | itthambhāve tṛtīyā | padārthānāṃ ca 
"yad"ādisarvanāmavācyatvaṃ vastūpalakṣaṇaṃ | yatra sarvanāma prayujyate 
dravyam ity ucyate | so 'rthaḥ bhedyatvena vivakṣita ity 
abhiyuktasmaraṇāt jñeyam | kutrādhāre bhāti | "ātmani" svabhittau | 
tadvyatiriktasya dvitīyasyābhāvāt | idaṃ bhānaṃ ca arthāt jāgratkālīnaṃ 
jñeyam | svapnasya dṛṣṭāntatayopādānāt suṣupteḥ śūnyamātrabhānāspadatvāc
 ca | "yad-idaṃ-tat-sva-śabdārthaiḥ" kābhiḥ | "vāgbhābhiḥ" | vāg atra 
samānaviṣayatvena vikalpaḥ abhipretaḥ | tena vikalpabhānarūpair ity 
arthaḥ | bhāsamānā ete padārthāḥ hi svapnapadārthavat vikalparūpā eva | 
tatsāratayā sthitasya śuddhacinmātrasyaiva vastutaḥ arthatvāt | kasminn 
"iva" bhāti | "svapne" "iva" | yathā "svapne" | "brahma" 
svapnapadārthatayā bṛṃhitam | ātmākhye vastuni | "ātmani" 
svabhittau&nbsp;| "vāgbhābhiḥ" vikalpabhānabhūtaiḥ | 
"yad-idaṃ-tat-sva-śabdārthaiḥ bhāti" | tathā ity arthaḥ | svapne hi 
ātmabhāvena sthitasya brahmaṇaḥ padārthabhāvena bhānaṃ sarvasākṣikam eva
 | nanv anye bauddhādayaḥ sarvathā padārthāpahnavaṃ kurvanti | tat 
kathaṃ tvayaivam uktam ity āha "yo yad" iti | yaḥ yaḥ kaścit brahmavidaḥ
 bauddhādiḥ yat yat padārthānāṃ sarvathā asattvādi "vetti" anubhavati | 
"saḥ tat vettu" anubhavatu | kim asmākaṃ tadvedanena | brahmavidvedane 
eva tātparyāt iti bhāvaḥ&nbsp;| atra ca "yac"chabdaḥ "idam"āditrayeṇa 
saha samānādhikaraṇyadarśanāt sāmānyaniṣṭhaḥ | śiṣṭāḥ "idam"ādayaḥ 
trayaḥ viśeṣaniṣṭhāḥ | tatrāpi "idaṃ"śabdaḥ pratyakṣavedyaniṣṭhaḥ iti 
sarvanāmacatuṣkenaiva sarvapadārthākṣepasiddhāv anupayuktatvād anyeṣām 
akathanam iti jñeyam | atha vā "brahmavid" ity āmantraṇapadaṃ 
brahmajñānādhikṛte śrīrāme viśiṣṭādhikāritvasūcanāya prayuktaṃ | tathā 
ca sphuṭa evārthaḥ | nāpi duryojakatvākhyadoṣāpattiḥ
||&nbsp;MoT_3,1.1 ||<br>
<br>
<br>
<br>
proktabrahmavidanubhavāśrayaṇena śaṅkāviṣayīkṛtaṃ paraprayuktaṃ codyaṃ pariharati<br>
&nbsp;&nbsp;&nbsp;&nbsp;&nbsp;nyāyenānena sarvasmin sarge brahmāmbare sati /<br>
&nbsp;&nbsp;&nbsp;&nbsp;&nbsp;kim idaṃ kasya vakṣīti codyacañcur nirākṛtaḥ // Mo_3,1.2 //<br>
"anena nyāyena" anayā padārthānāṃ brahmamayatve 'pi bhedasādhikayā 
brahmavidanubhavarūpayā yuktyā | na tu padārthānāṃ 
sarvathāpahnavakāriṇyā bauddhādiyuktyā | "sarge" sṛjikriyākarmaṇi 
bhāvajāte | "brahmāmbare" brahmākāśarūpe | "sati" | tvam kiṃrūpaḥ | tvam
 "kim idaṃ" kiṃrūpam "idaṃ" śāstraṃ&nbsp;| "kasya" kiṃrūpasya śiṣyasya |
 "vakṣi" kathayasi | sarvasya brahmaikarūpatvāt | "iti" evaṃrūpaṃ | yat 
"codyam" ākṣepaḥ | tena "cañcuḥ" prasiddhaḥ | evaṃrūpacodyakārīti yāvat |
 "nirākṛtaḥ" pratikṣiptaḥ bhavati | tena vitta iti cañcuppratyayaḥ | 
vittaḥ prasiddha ity arthaḥ&nbsp;| nanu katham etena codyanirāsaḥ | 
ucyate | brahmavidā paramārthena brahmaikatve 'pi vyavahāradaśāyāṃ 
svapnatulyasya śiṣyasya yādṛśo yakṣaḥ tādṛśo balir iti nyāyāśrayaṇena 
tadrūpopadeśakaraṇaṃ yuktam eva svapnatulyasya jagataḥ 
aṅgīkaraṇāt&nbsp;| sarvathā padārthāpahnavakāriṇāṃ bauddhādīnām evedaṃ 
codyaṃ yuktam iti&nbsp;||&nbsp;MoT_3,1.2 ||<br>
<br>
<br>
<br>
evaṃ śaṅkitacodyanirāsaṃ kṛtvā svopadeśaṃ prati śrotṝn saṃmukhīkaroti<br>
&nbsp;&nbsp;&nbsp;&nbsp;&nbsp;ahaṃ tāvad yathājñānaṃ yathāvastu yathākramam /<br>
&nbsp;&nbsp;&nbsp;&nbsp;&nbsp;yathāsvabhāvaṃ vacmīdaṃ tat sarvaṃ śrūyatāṃ budhāḥ // Mo_3,1.3 //<br>
"tāvac"chabdaḥ sākalye | "ahaṃ" vasiṣṭhākhyaḥ guruḥ | "idaṃ" 
mokṣopāyābhidhaṃ śāstraṃ | "tāvat" sākalyena | "vacmi" kathayāmi | 
kathaṃ vacmi | "yathājñānam" jñānānusāreṇa | tathā "yathāvastu" 
vastvanusāreṇa | tadvat "yathākramam" kramānusāreṇa&nbsp;| punaḥ katham |
 "yathāsvabhāvaṃ" svabhāvānusāreṇa | jñānādayaḥ catvāra eva hi 
śāstrapravṛttinimittabhūtāḥ | "tat" tato hetoḥ | he "budhāḥ" | yuṣmābhiḥ
 "sarvam śrūyatām" śravaṇagocarīkriyatām | "budhā" ity āmantraṇapadaṃ 
budhānām evaitacchāstraśravaṇe adhikāritvaṃ sūcayati | "sarvam" ity 
anena sakalam idaṃ śrutvā paramaprayojanāvāptiḥ bhaviṣyatīty ardhād 
utthāya na gantavyam iti sūcitam ||&nbsp;MoT_3,1.3 ||<br>
<br>
<br>
<br>
evaṃ śravaṇayogyaṃ budhavargaṃ saṃmukhīkṛtyotpattiprakaraṇatātparyārthaṃ ślokena saṅgṛhya kathayati<br>
&nbsp;&nbsp;&nbsp;&nbsp;&nbsp;svapnavat paśyati jagac cinnabho dehavinmayam /<br>
&nbsp;&nbsp;&nbsp;&nbsp;&nbsp;svapnasaṃsāradṛṣṭāntā ihaivāntaḥ samanvitāḥ // Mo_3,1.4 //<br>
cetayati pāṣāṇaprakhyaṃ karaṇavargaṃ svāveśena cetanakriyākartṛtve 
prerayatīti "cit" sarvāntargataṃ kim api śuddhaṃ tattvaṃ | atha vā 
cetatīti "cit" citikriyākartṛbhūtaṃ kim api tattvam | sā eva "nabhaḥ" 
sarvavyāpakatvāt ākāśaṃ | tat "cinnabhaḥ" cidākāśaḥ | "jagat" 
gamanaśīlam dṛśyaprapañcaṃ&nbsp;| "svapnavat paśyati" svapnavat svayaṃ 
kalpayitvā anubhavati | kīdṛśaṃ "jagat" | "dehavinmayaṃ" | "dehavit" 
deho 'ham iti jñānam | ahaṅkāra iti yāvat | tasya vikāraḥ "dehavinmayaṃ"
 ahaṅkārasvarūpaṃ&nbsp;| na tu śuddham ity arthaḥ&nbsp;| nanu svapnaḥ 
kim iha dṛṣṭāntatvena datta ity | atrāha "svapne"ti | svapne dṛṣṭāḥ 
saṃsārāḥ "svapnasaṃsārāḥ" | te eva "dṛṣṭāntāḥ" nirṇayasthānāni | te 
"svapnasaṃsāradṛṣṭāntāḥ ihaivā"smin jāgratprapañce ev"āntaḥ" | "sam"yak |
 na tu āmukha eva | "anvitāḥ" sambaddhāḥ bhavanti | 
kalpanāmātrasiddhatvāt | ataḥ svapnasya dṛṣṭāntatvam uktam iti bhāvaḥ 
||&nbsp;MoT_3,1.4 ||<br>
<br>
<br>
saṅgraheṇoktam arthaṃ mūḍhabuddhiṣu praveśanāya svataḥ sarvajñaṃ śrīrāmaṃ madhyekṛtya vistārayituṃ prastauti<br>
&nbsp;&nbsp;&nbsp;&nbsp;&nbsp;mumukṣuvyavahāroktimayāt prakaraṇāt param /<br>
&nbsp;&nbsp;&nbsp;&nbsp;&nbsp;athotpattiprakaraṇaṃ mayedaṃ parikathyate // Mo_3,1.5 //<br>
"mumukṣuvyavahārasyoktiḥ" prācuryeṇa prastutā yasmin | tat 
"mumukṣuvyavahāroktimayaṃ" | tādṛśāt "prakaraṇāt" | 
mumukṣuvyavahārākhyāt prakaraṇād iti yāvat | "param" anyat | 
"parikathyate" samyak kathyate ||&nbsp;MoT_3,1.5 ||<br>
<br>
<br>
<br>
pratijñātaprakaraṇārambhaṃ karoti<br>
&nbsp;&nbsp;&nbsp;&nbsp;&nbsp;bandho 'yaṃ dṛśyasadbhāvo dṛśyābhāve na bandhanam /<br>
&nbsp;&nbsp;&nbsp;&nbsp;&nbsp;na sambhavati dṛśyaṃ tu yathedaṃ tac chṛṇu kramāt // Mo_3,1.6 //<br>
"ayam" anubhūyamānaḥ | "bandhaḥ" dṛśyāsaktatvaṃ | "dṛśyasadbhāvaḥ" 
dṛśyena dṛśikriyāviṣayeṇa bhāvajātena | "sadbhāvaḥ" svarūpalābhaḥ | 
draṣṭāraṃ prati sphuraṇam iti yāvat | yasya | saḥ tādṛśaḥ bhavati | 
"dṛśyābhāve" sati "bandhanaṃ" bandhaḥ&nbsp;| "na" bhavati | na hi 
rajjvabhāve bandhanaṃ dṛṣṭam | nanu sato dṛśyasya katham abhāvaḥ 
setsyatīty | atrāha "na sambhavatī"ti | "tu"śabdaḥ sambhavinaḥ 
śuddhadraṣṭuḥ sakāśāt dṛśyasya vyatirekadyotakaḥ | "dṛśyaṃ na 
sambhavati" sambhavanakriyākartṛtvaṃ na bhajati | svapnanyāyena 
pratītimātrasiddhatvāt | nanu katham etad ity | atrāha "yathedam" iti | 
"idaṃ" dṛśyāsambhavanaṃ | "yathā" bhavati | "tat kramāt śṛṇu" 
||&nbsp;MoT_3,1.6 ||<br>
<br>
<br>
nanu kimartham utpattiprakaraṇam eva prathamaṃ kathayasīty apekṣāyām āha<br>
&nbsp;&nbsp;&nbsp;&nbsp;&nbsp;utpadyate yo jagati sa eva kila vardhate /<br>
&nbsp;&nbsp;&nbsp;&nbsp;&nbsp;sa eva mokṣam āpnoti svargaṃ vā narakaṃ ca vā // Mo_3,1.7 //<br>
dharmādharmollaṅghanena "mokṣam" | dharmeṇa "svargam" | adharmeṇa "narakam" iti vibhāgaḥ ||&nbsp;MoT_3,1.7 ||<br>
<br>
<br>
nanu tataḥ kim ity | atrāha<br>
&nbsp;&nbsp;&nbsp;&nbsp;&nbsp;atas teṣv avabodhārthaṃ tat tāvat kathayāmy aham /<br>
&nbsp;&nbsp;&nbsp;&nbsp;&nbsp;utpattiṃ saṃsṛtāv eti pūrvam eva hi yo yathā // Mo_3,1.8 //<br>
yataḥ utpattyādīnām ekādhikaraṇatvaṃ asti | "ataḥ teṣu" kramabhāviṣu 
utpattyādiṣu madhye | "avabodhārthaṃ" tvajjñānārthaṃ | ihāsmin prakaraṇe
 | "aham tāvat" prathamaṃ | "tat kathayāmi" | "tat" kiṃ | "yaḥ" puruṣaḥ |
 "yathā" yena prakāreṇa | "saṃsṛtau" saṃsaraṇasvabhāve saṃsāre | "pūrvam
 eva" sargādau eva | "utpattim eti" brahmaṇaḥ vyatiriktatvena sattāṃ 
bhajati | tato 'nantaraṃ sthitiprakaraṇādau vardhanādikam api 
kathayāmīti bhāvaḥ | "hi"śabdaḥ niścaye | ata evāsya 
prakaraṇasyotpattiprakaraṇam iti nāmāpi bhavatīti jñeyam 
||&nbsp;MoT_3,1.8 ||<br>
<br>
<br>
<br>
tatra tāvat saṅkṣepakathanaṃ pratijānīte<br>
&nbsp;&nbsp;&nbsp;&nbsp;&nbsp;idaṃ prakaraṇārthaṃ tvaṃ saṅkṣepāc chṛṇu rāghava /<br>
&nbsp;&nbsp;&nbsp;&nbsp;&nbsp;tataḥ prakathayiṣyāmi vistaraṃ te yathepsitam // Mo_3,1.9 //<br>
he "rāghava" | "tvam idam" jagadutpattirūpaṃ | "prakaraṇārthaṃ" 
utpattiprakaraṇābhidheyaṃ | "saṅkṣepāt" saṅkṣepeṇa "śṛṇu" | "tataḥ" 
saṅkṣepānantaram | "yathepsitaṃ" īpsitānusāri "vistaraṃ" "kathayiṣyāmi" |
 saṅkṣepakathanena vinā tvatsandehānutthānāt vistareṇa kathanaṃ na 
sambhavati | sandehaviṣayatvāt vistarasyeti bhāvaḥ ||&nbsp;MoT_3,1.9 ||<br>
<br>
<br>
<br>
pratijñātāṃ saṅkṣepataḥ jagadutpattiṃ kathayiṣyan prapañcākrāntabuddheḥ 
śiṣyasya vidhimukhena mūlakāraṇasvarūpakathanam ayuktaṃ jñātvā 
sthūṇānikhanananyāyam āśritya jagannāśamukhena mūlakāraṇasvarūpaṃ 
kathayituṃ prastauti<br>
&nbsp;&nbsp;&nbsp;&nbsp;&nbsp;yad idaṃ dṛśyate sarvaṃ jagat sthāvarajaṅgamam | /<br>
&nbsp;&nbsp;&nbsp;&nbsp;&nbsp;tat suṣupta iva svapnaḥ kalpānte pravinaśyati // Mo_3,1.10 //<br>
asmābhiḥ "yat" | "idam" purovarti | "sthāvarajaṅgamaṃ" 
sthāvarajaṅgamasvarūpa | "jagat" naśvaraṃ bhāvajātaṃ | "dṛśyate" 
anubhūyate | "tat kalpānte" āntarārthavivakṣāyāṃ sarvadṛśyakṣayarūpāyāṃ 
turyāvasthāyāṃ viśeṣataḥ tadatītāvasthāyāṃ ca | bāhyārthavivakṣāyāṃ tu 
kālāntarabhāvini pralayakāle&nbsp;| "pravinaśyati" prakarṣeṇa 
saṃskārākhyāt mūlād ādhārād naśyati&nbsp;| mūlakāraṇabhāvenāvasthānāt 
adarśanaṃ yāti | ka "iva" | "svapna iva"&nbsp;| yathā "suṣupte svapnaḥ" 
naśyati | tathety arthaḥ | nanu suṣuptau jagato bījabhāvenāvasthānāt 
anyathā punarbhavāyogāt katham ayam upamānopameyabhāvaḥ siddhyatīti 
cen&nbsp;| na | staimityākhyasya sāmānyadharmasyobhayatrāpy avasthānāt 
sāmānyadharmamātrāśrayaṇenaiva hi upamānopameyabhāvaḥ uttiṣṭhati | iti 
na ko 'pi virodhaḥ ||&nbsp;MoT_3,1.10 ||<br>
<br>
<br>
<br>
yatsvarūpaprakaṭanārtham ayaṃ yatnaḥ kṛtaḥ tan mūlakāraṇaṃ śeṣatvena kathayati<br>
&nbsp;&nbsp;&nbsp;&nbsp;&nbsp; tataḥ stimitagambhīraṃ na tejo na tamas tatam /<br>
&nbsp;&nbsp;&nbsp;&nbsp;&nbsp;anākhyam anabhivyaktaṃ yat kiñcid avaśiṣyate // Mo_3,1.11 //<br>
"tataḥ" prapañcanāśānantaram | "yat kiñcit" kenāpi nāmnā vaktum aśākyaṃ 
kim api sūkṣmaṃ vastu | "śiṣyate" śeṣatayā tiṣṭhati | tasyāpi nāśe 
nāśopalabdhur abhāvena sampanno 'pi prapañcanāśaḥ | asatkalpa eva syād 
iti bhāvaḥ | nanu nāmataḥ tad vastu kathaṃ noktam ity | atra 
viśeṣaṇadvāreṇa hetum āh"ānākhyam" iti | "anākhyam" ākhyākartṛtvena 
sthitatvāt ākhyākarmatāṃ netum aśakyam | nanu kathaṃ tad anākhyam astīty
 | atrāpi viśeṣaṇadvāreṇa hetum āh"ānabhivyaktam" iti | "anabhivyaktam" 
atisūkṣmatvāt&nbsp;| bāhyāntaratvena sthitair indriyair apratyakṣīkṛtam 
ity arthaḥ | bāhyāntarendriyāpratyakṣasya cānākhyatvaṃ sphuṭam eva | 
vāgindriyasyāpi agamyatvāt | nanv anabhivyaktatvam api kathaṃ tasyāstīty
 | atrāpi viśeṣaṇadvāreṇa hetum āha "na tejo na tama" iti | cetyakalitaṃ
 cinmātraṃ "tejaḥ" | taccetyaṃ "tamaḥ" | atha vā sūryādikaṃ "tejaḥ" | 
andhakāraḥ "tamaḥ" tadvyatiriktasvarūpam ity arthaḥ | tathā ca 
tasyānabhivyaktatvam eva | tejastamasor eva abhivyaktiviṣayatvāt&nbsp;| 
tathāpi śūnyatāpattim āśaṅkya viśeṣaṇam āha "tatam" iti | sarvatra 
protasvarūpam ity arthaḥ | śūnyatve kathaṃ tatatvaṃ syād iti bhāvaḥ | 
kena svarūpeṇa tasya protatvam astīty | atrāha "stimitagambhīram" iti | 
stimitaṃ ca tat gambhīraṃ ceti "stimitagambhīram" | cinmātrarūpatvena 
cetyabhāvarūpasya prasaraṇasyābhāvāt niḥspandam | nirālambanatvena 
svabhinnasyāvagāḍhuḥ abhāvāt duravagāhaṃ cety arthaḥ&nbsp;| ataś ca 
nirālambaśuddhacinmātrarūpatayā protam astīti bhāvaḥ&nbsp;| yady api 
nāsargaṃ tiṣṭhati | "param" iti vakṣyamāṇanītyā tasya tattvasya 
prapañcodbhāvanaṃ prati sarvadaiva spando vartata eveti | śuddhatayā 
sthitasya tasyopalabdhiḥ kadāpi na sambhavaty eva | tathāpi "deśād 
deśāntaraṃ dūram" ityādivakṣyamāṇanītyā madhyavṛttiṣu sadā tadupalabdhiḥ
 sambhavaty eveti na vimukhena bhavitavyam | videhamuktānāṃ tu sarvadā 
tanmayatvam api sambhavati | yataḥ asya cinmātratattvasyedṛśa eva mahimā
 bhavati | yat sarvadā viśvamayaṃ tad uttīrṇaṃ ca bhavatīti na kiñcid 
viruddham ||&nbsp;MoT_3,1.11 ||<br>
<br>
<br>
<br>
nanu yadi tat tattvam anākhyam asti tat kathaṃ budhaiḥ tasya tattvasya "ṛtaṃ ātme"tyādikāḥ sañjñāḥ kṛtāḥ ity | atrāha<br>
&nbsp;&nbsp;&nbsp;&nbsp;&nbsp;ṛtam ātmā paraṃ brahma satyam ityādikā budhaiḥ /<br>
&nbsp;&nbsp;&nbsp;&nbsp;&nbsp;kalpitā vyavahārārthaṃ yasya sañjñā mahātmanaḥ // Mo_3,1.12 //<br>
"budhaiḥ" tatsākṣātkāravadbhiḥ | "kalpitāḥ" kalpanayā bhāvitāḥ | 
"vyavahārārthaṃ" śiṣyopadeśākhyavyavahārasampādanārtham | na tu kiñcit 
pravṛttinimittam upādāya "ṛtā"dikāḥ "sañjñāḥ" tatra pravartante iti 
bhāvaḥ ||&nbsp;MoT_3,1.12 ||<br>
<br>
<br>
nanu tat īdṛśaṃ bhavatu | kiṃ tata ity | atrāha<br>
&nbsp;&nbsp;&nbsp;&nbsp;&nbsp;sa tathābhūta evātmā svayam anya ivollasan /<br>
&nbsp;&nbsp;&nbsp;&nbsp;&nbsp;jīvatām upayātīva bhāvināmakadarthanām // Mo_3,1.13 //<br>
"tathābhūta eva" paramārthataḥ proktāt svarūpād apracyuta eva | "saḥ 
ātmā" proktaviśeṣaṇayuktam sarvadā bhātatvena 
sātatyagamanakriyākartṛbhūtaṃ cinmātrākhyaṃ tattvam | "jīvatām" 
sātatyagamanaviruddhasvabhāvaprāṇadhāraṇakriyākartṛbhūtaṃ jīvabhāvam | 
"upayātīva" gacchatīva | "saḥ" ātmā kim kurvan&nbsp;| "anya ivollasan" |
 "svayaṃ" svaviṣayatāsādanena svavyatiriktaṃ | cetyarūpa iva "ullasan" |
 svaparāmarśanamātreṇaiva hi cinmātrasya cetyarūpo jīvādibhāvaḥ bhavati |
 "tathābhūta" iti padam&nbsp;"iva"śabdadvayasya yogyatāṃ kathayati | na 
hi tathābhūtasya paramārthataḥ atathābhāvo yuktaḥ | na hi sadā 
jalabhāvāt apracyutasya jalasya taraṅgatāsādane 'pi paramārthataḥ 
ajalabhāvo yuktaḥ | "jīvatāṃ" kathambhūtāṃ | "bhāvināmakadarthanām" | 
"bhāvinīṃ" agre | bhavanaśīlā "nāmakadarthanā" jīveti nāmarūpā | 
"kadarthanā" mālinyaṃ yasyāḥ | tām | jīveti nāmayogyām ity arthaḥ | 
bhāvitvaṃ ca nāmnaḥ vaikharīprādurbhāve jñeyam&nbsp;||&nbsp;MoT_3,1.13 
||<br>
<br>
<br>
<br>
adhunā tasyaiva jīvatvānantarabhāvinīṃ manastāṃ kathayati<br>
&nbsp;&nbsp;&nbsp;&nbsp;&nbsp;tataḥ sa jīvaśabdārthakalanākulatāṃ gataḥ /<br>
&nbsp;&nbsp;&nbsp;&nbsp;&nbsp;mano bhavati maunātma mananān mantharībhavan  // Mo_3,1.14 //<br>
"tataḥ" jīvabhāvānantaram | "saḥ" ātmā | "manaḥ bhavati" | kīdṛśaṃ 
"manaḥ"&nbsp;| "maunātma" | sahajasvarūpavimarśāsāmarthyaṃ "maunaṃ" | 
tadrūpam kutaḥ bhavatīty | atra hetugarbhaṃ viśeṣaṇam āha | 
"mantharībhavann" iti | yataḥ "mantharībhavan" alasībhavan bhavati ity 
arthaḥ | kutaḥ "mantharībhavan" ity apekṣāyām āha | "mananād" iti | 
"mananāj" jīvatvamananākhyāt dharmāt | mananaparatvenaiva hi ātmā 
svaparāmarśaṃ prati "mantharībhavati" | tataḥ manorūpaṃ bhavati | 
kathambhūtaḥ "saḥ"&nbsp;| "jīvaśabdārthakalanākulatām" | jīvasya vācakaḥ
 śabdaḥ "jīvaśabdaḥ" | tasya yaḥ "arthaḥ" aṇurūpaḥ jīvaḥ | tasya yaḥ 
"kalanā "svarūpatayā parāmarśaḥ | tayā yā "ākulatā"&nbsp;| "tām gataḥ" |
 ayaṃ bhāvaḥ | sarvathā cetyavyatiriktasvarūpaṃ cinmātraṃ prathamaṃ 
cittvenāham iti svaparā-marśaṃ karoti | tatra grāhakatayā sthitasya 
bhāgasya cid iti nāma | grāhyatayā sthitasya tu jīvatvaṃ | tataḥ tasya 
jīvasya svasmin aṇutvaparāmarśo bhavati&nbsp;| tad eva ca tasya 
manastvam iti ||&nbsp;MoT_3,1.14 ||<br>
<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;manaḥ sampadyate tena mahataḥ paramātmanaḥ /<br>
&nbsp;&nbsp;&nbsp;&nbsp;&nbsp;susthirād asthirākāras taraṅga iva vāridheḥ // Mo_3,1.15 //<br>
"tena" tataḥ hetoḥ | "manaḥ" aṇurūpaṃ cittaṃ | "mahataḥ" vyāpakāt | 
"paramātmanaḥ sampadyate" prādurbhavati | ka "iva" | "taraṅga iva" | 
yathā "susthirāt" "vāridheḥ" samudrāt | "asthirākāraḥ taraṅgaḥ 
sampadyate" | tathety arthaḥ | atra ca susthiratvaṃ taraṅgāpekṣayā 
jñeyam ||&nbsp;MoT_3,1.15 ||<br>
<br>
<br>
<br>
manasaḥ utpattim uktvā tatkāryabhūtasya jagataḥ utpattiṃ kathayati<br>
&nbsp;&nbsp;&nbsp;&nbsp;&nbsp;tat svayaṃ svairam evāśu saṅkalpayati nityaśaḥ /<br>
&nbsp;&nbsp;&nbsp;&nbsp;&nbsp;teneyam indrajālaśrīr vitateva vitanyate // Mo_3,1.16 //<br>
"tat" paramātmoktaṃ manaḥ | "svayam" | na tu anyat kiñcit madhyekṛtya | 
"svairam" svecchayā | na tu parapreraṇayā | "saṅkalpayati" saṅkalpaṃ 
karoti | ataḥ "tena" manasā | "iyam" anubhūyamānā | "indrajālaśrīḥ" 
mithyābhātattvena indrajālavat bhāsamānatvāt indriyajālasampadrūpā 
sṛṣṭiḥ | "vitanyate" vistāryate | kathambhūt"eva" | "vitateva" vistīrṇā 
iva | paramārthataḥ aṇusvarūpe manasi sthitatvāt 
vaitatyarahitet"īva"śabdopādānam ||&nbsp;MoT_3,1.16 ||<br>
<br>
<br>
<br>
paramātmotthān manasaḥ sṛṣṭyutthānakathanaphalam āha<br>
&nbsp;&nbsp;&nbsp;&nbsp;&nbsp;yathā kaṭakaśabdārthaḥ pṛthaktvārho 'sti kānake /<br>
&nbsp;&nbsp;&nbsp;&nbsp;&nbsp;na nāma kaṭake tadvaj jagacchabdārthatā pare // Mo_3,1.17 //<br>
"yathā kaṭakaśabdārthaḥ" kaṭakaśabdābhidheyabhūtaḥ sanniveśaviśeṣaḥ | 
"pṛthaktvārhaḥ" | arthāt kānakāt pṛthaktvayogyaḥ "na" bhavati | kva 
sthitasya kaṭakaśabdasyārthaḥ | "kānake" "kaṭake" kanakanirmite kaṭake 
ity arthaḥ | "tadvat pare jagacchabdārthatā" bhavati | "tadvad" ity 
anena dṛṣṭāntagataṃ sarvam ākṣipyate | tenāyam arthaḥ | "tadvat" tathā |
 "pare" | arthāt proktanītyā jagattayā sthite uttīrṇe cinmātre | 
sthitasya jagacchabdasyārthaḥ parāt "pṛthaktvārhaḥ na" 
bhavati&nbsp;||&nbsp;MoT_3,1.17 ||<br>
<br>
<br>
<br>
mūḍhabuddhiṣu saṅkramaṇārthaṃ punar apy etad eva kathayati<br>
&nbsp;&nbsp;&nbsp;&nbsp;&nbsp;brahmaṇy evāsty ananyātma yathāsthitam idaṃ jagat /<br>
&nbsp;&nbsp;&nbsp;&nbsp;&nbsp;na jagacchabdakārtho 'sti hemnīva kaṭakāditā // Mo_3,1.18 //<br>
"yathāsthitam" anena prakāreṇaiva sthitaṃ | na tv anyaṃ prakāram 
āsādyeti yāvat | "idaṃ jagat brahmaṇi" bṛṃhite cinmātre | "ananyātma" 
ananyasvarūpaṃ "asti"&nbsp;| tatra "jagacchabdakārthaḥ" | 
"jagacchabdakasya" jagad iti śabdasya | "arthaḥ" 
brahmavyatiriktapadārtharacanārūpaṃ abhidheyam | "na" bhavati | 
tattayābhimatasya jagataḥ brahmatvasādhanāt | "jagacchabdakārthaḥ" kā 
"iva" | "kaṭakāditā iva" | yathā "kaṭakāditā" kaṭakādibhāvaḥ | "hemni 
nāsti" | tathety arthaḥ ||&nbsp;MoT_3,1.18 ||<br>
<br>
<br>
<br>
asattvasādhikām ata evoktārthadārḍhyakāriṇīṃ manasaḥ sakāśāt jagadutpattim anuvadati<br>
&nbsp;&nbsp;&nbsp;&nbsp;&nbsp;asataivāsatī tāpanadyeva laharī calā /<br>
&nbsp;&nbsp;&nbsp;&nbsp;&nbsp;manasaivendrajālaśrīr jāgatī pravitanyate // Mo_3,1.19 //<br>
"manasā eva" | na tv anyena kenacit | "jāgatī" jagatsambandhinī | 
jagatsvarūpeti yāvat&nbsp;| "indrajālaśrīḥ" indrajālasampat | 
"pravitanyate" | kathambhūten"aiva" | "asatā" "eva" asatsvarūpeṇaiva | 
na hi brahmavyatirekeṇa manasaḥ pṛthak sattā asti&nbsp;| 
kathambhūt"endrajālaśrīḥ" | "asatī" svakāraṇabhūtamanovat asatsvarūpā | 
manasā kay"eva" | tāpe bhāsamānā nadī "tāpanadī" | tayā "iva" | yathā 
asatyā tāpanadyā "asatī calā laharī pravitanyate" | tathety arthaḥ | 
nanu kathaṃ pūrvaśloke kanakakaṭakasya dṛṣṭāntatvaṃ iha tāpanadīlaharyāḥ
 iti cet | satyam&nbsp;| pūrvaśloke jagataḥ paramārthataḥ 
brahmarūpatvakathanārthaṃ kanakakaṭakasya dṛṣṭāntatvaṃ | asmin śloke tu 
tasyaivānupapattinivāraṇāya brahmavyatirekeṇāsattvakathanārthaṃ 
tāpanadīlaharyāḥ dṛṣṭāntatvam ity ekaphalasādhakatvān na 
dṛṣṭāntadvayasya vaiṣamyam | jagataḥ manonirmāṇatvābhāve hi 
paramārthasattvaṃ prāpnoti | tathā ca bhinnasattābhājaḥ tasya 
brahmatvakathanam ayuktaṃ syāt | na hi ghaṭe paṭo 'yam iti vaktuṃ yuktam
 | ity anupapattinivāraṇāyāsya ślokasyopanyāsaḥ | iti tadantargatasya 
dṛṣṭāntasyāpi tadartham eva saḥ yuktaḥ ||&nbsp;MoT_3,1.19 ||<br>
<br>
<br>
<br>
jāgatīm indrajālaśriyaṃ viśinaṣṭi<br>
&nbsp;&nbsp;&nbsp;&nbsp;&nbsp;avidyā saṃsṛtir bandho māyā moho mahat tamaḥ /<br>
&nbsp;&nbsp;&nbsp;&nbsp;&nbsp;kalpitānīti nāmāni yasyāḥ sakalavedibhiḥ // Mo_3,1.20 //<br>
"sakalavedibhiḥ" sarvajñaiḥ ||&nbsp;MoT_3,1.20 ||<br>
<br>
<br>
adhunā proktāyāḥ indrajālaśriyāḥ sakāśāt mokṣakāṅkṣiṇaṃ śiṣyaṃ jñātvā 
mokṣasvarūpanirūpaṇaṃ vinā śiṣyasya mokṣāvāptim ajānan 
mokṣasvarūpanirūpaṇam api tadviruddhabandhasvarūpajñānaṃ vināśakyaṃ 
manyamānaḥ tatsvarūpanirūpaṇaṃ pratijānīte | "bandhasye"ti /<br>
&nbsp;&nbsp;&nbsp;&nbsp;&nbsp;bandhasya tāvad rūpaṃ tvaṃ kathyamānam idaṃ śṛṇu |<br>
&nbsp;&nbsp;&nbsp;&nbsp;&nbsp;tataḥ svarūpaṃ mokṣasya jñāsyasīndusamānana // Mo_3,1.21 //<br>
"bandhasya" indrajālaśrīsvarūpadṛśyāsaktatvasya | 
anupādeyabandhasvarūpanirūpaṇapratijñayā vyākulībhūtaṃ śiṣyaṃ 
samāśvāsayati "tata" iti | "tataḥ" bandhasvarūpakathanānantaram | 
"mokṣasya" dṛśyanairapekṣasya | heyanirūpaṇānantaram upādeyanirūpaṇasya 
yuktatvād iti bhāvaḥ ||&nbsp;MoT_3,1.21 ||<br>
<br>
<br>
<br>
bandhasvarūpaṃ kathayati<br>
&nbsp;&nbsp;&nbsp;&nbsp;&nbsp;draṣṭur dṛśyatvasattāṅga bandha ity abhidhīyate /<br>
&nbsp;&nbsp;&nbsp;&nbsp;&nbsp;draṣṭā dṛśyavaśād baddho dṛśyābhāvād vimucyate // Mo_3,1.22 //<br>
he "aṅga" | paṇḍitaiḥ "dṛśyasattā" dṛśyasadbhāvaḥ | "draṣṭuḥ" 
dṛśikriyākartuḥ&nbsp;| "bandhaḥ abhidhīyate" | bhāvapratyayaḥ 
pādapūraṇārthaḥ | etad evānvayavyatirekābhyāṃ āśvāsayogyaṃ karoti 
"draṣṭe"ti | "dṛśyavaśāt" dṛśyavaśena | dṛśyasattāvaśeneti yāvat | 
"dṛśyābhāvāt" dṛśyāsattayā | viṣayasya bhāve viṣayiṇo 'pi bhāvāt | 
tadabhāve tasyāpy abhāvāt iti hetudvayaṃ vākyadvaye svayaṃ yojyam 
||&nbsp;MoT_3,1.22 ||<br>
<br>
<br>
tatra dṛśyasvarūpaṃ kathayati<br>
&nbsp;&nbsp;&nbsp;&nbsp;&nbsp;jagat tvam aham ityādi sargātmā dṛśyam ucyate /<br>
&nbsp;&nbsp;&nbsp;&nbsp;&nbsp;yāvad etat sambhavati tāvan mokṣo na vidyate // Mo_3,1.23 //<br>
"jagat" bandhahetuḥ dṛśyaprapañcaḥ | "tvam" tato mokṣākāṅkṣī śiṣyaḥ | 
"aham" ity upadeṣṭā | "ādi"śabdena mokṣasya grahaṇam | tasyāpi 
dṛśyatvānapāyāt | paṇḍitaiḥ "jagat tvam aham ityādi dṛśyam" 
dṛśikriyākarm"ocyate" | kuta ity ākāṅkṣāyām viśeṣaṇadvāreṇa hetuṃ 
kathayati | "sargātme"ti | sṛjyamānasvarūpa ity arthaḥ | sṛjyamānasya ca
 dṛśyatvaṃ sphuṭam eva darśanapūrvakatvāt | sarjanasya ca 
darśanapūrvakatvaṃ "tad aikṣate"tyādiśrutisāmarthyāt jñeyam | asya 
bandhahetutvam anuvadati | "yāvad" iti | "yāvat etat" idaṃ 
jagadādidṛśyam | "sambhavati" sattāyuktaṃ bhavati | "tāvat mokṣaḥ na 
vidyate" | bandhanimittasya sthitatvāt | sattāmātreṇaiva ca dṛśyasya 
bandhanimittatvasvabhāvatvāt ||&nbsp;MoT_3,1.23 ||<br>
<br>
<br>
<br>
nedam iti vacanakathanamātreṇaiva śāntadṛśyatvābhimānayuktaṃ śiṣyaṃ prati āha<br>
&nbsp;&nbsp;&nbsp;&nbsp;&nbsp;nedaṃ nedam iti vyarthaiḥ pralāpair nopaśāmyati /<br>
&nbsp;&nbsp;&nbsp;&nbsp;&nbsp;saṅkalpajanakair dṛśyavyādhiḥ pratyuta vardhate // Mo_3,1.24 //<br>
"idam" anubhūyamānaṃ | "idaṃ" dṛśyam | "na" bhavati | "idaṃ" dṛśyaṃ "na"
 bhavati "iti" evaṃrūpeṇa sthitaiḥ "vyarthaiḥ" 
dṛśyaśāntyākhyaphalarahitaiḥ | tathā "saṅkalpajanakaiḥ" 
niṣedhākhyasaṅkalpotpādakaiḥ | "pralāpaiḥ" unmattapralāpaiḥ | 
"dṛśyavyādhiḥ" dṛśyākhyo rogaḥ | "nopaśāmyati" niṣedharūpatayā 
sthitatvāt | "pratyuta vardhate" vṛddhiṃ yāti | 
niṣedhākhyasaṅkalpavardhakatvāt&nbsp;| nanu kathaṃ niṣedhasya dṛśyatvaṃ |
 satyam | draṣṭṛviṣayatvāt niṣedho 'pi hi draṣṭuḥ svataḥ bhinnatayā 
bhāti&nbsp;||&nbsp;MoT_3,1.24 ||<br>
<br>
<br>
<br>
nanu "nedam" iti vacanamātreṇa dṛśyaśāntiḥ mā bhavatu | tarkādibhiḥ tacchāntiṃ sādhayāmaḥ ity | atrāha<br>
&nbsp;&nbsp;&nbsp;&nbsp;&nbsp;na ca tarkabharakṣodair na tīrthaniyamādibhiḥ /<br>
&nbsp;&nbsp;&nbsp;&nbsp;&nbsp;sato dṛśyasya jagato yasmād ete vicārakāḥ // Mo_3,1.25 //<br>
"tarkabharāṇāṃ" bhedapradhānatvena dṛśyasatyatvāpādakānāṃ tarkasamūhānāṃ
 | ye "kṣodāḥ" vicāraṇāni | taiḥ "dṛśyavyādhiḥ nopaśāmyati" | tathā 
"tīrthaniyamādibhiḥ dṛśyavyādhiḥ nopaśāmyati" | yataḥ "ete" 
"tarkabharā"dayaḥ "dṛśyasya" "jagataḥ" "sataḥ vicārakāḥ" 
satyatvavicārakā bhavanti | tatra tarkāṇāṃ sākṣād eva 
padārthasādhakatvaṃ | tīrthādīnāṃ tu svargādiphalaniṣṭhatvāt | na hy 
asatyaniṣṭhatvaṃ yuktam&nbsp;||&nbsp;MoT_3,1.25 ||<br>
<br>
<br>
<br>
nanu tarkāḥ sad api jagat paryante bhāgataḥ anityatvena kathayantīti 
teṣām api bhāgataḥ dṛśyaśāntyupapādakatvam asty evety | atrāha<br>
&nbsp;&nbsp;&nbsp;&nbsp;&nbsp;jagad dṛśyaṃ tu yady asti na śāmyaty eva tat kvacit /<br>
&nbsp;&nbsp;&nbsp;&nbsp;&nbsp;nāsato vidyate bhāvo nābhāvo vidyate sataḥ  // Mo_3,1.26 //<br>
"dṛśyam" dṛśikriyāviṣayībhūtaṃ | "jagat" naśvarasvabhāvaṃ bhāvajātaṃ | 
"yady asti" yadi paramārthasat bhavati | "tat" tadā | "kvacit" kutrāpi 
deśe kāle vā | "na śāmyati" śāntiṃ na vrajati | yataḥ "asataḥ" 
astikriyākartṛtvam abhajataḥ | "bhāvaḥ" sattā | "na" bhavati | tathā 
"sataḥ" astikriyākartṛtvaṃ bhajataḥ | "abhāvaḥ" asattā&nbsp;| "nā"sti | 
svarūpahāniprasaṅgād iti bhāvaḥ ||&nbsp;MoT_3,1.26 ||<br>
<br>
<br>
<br>
dṛśyaparamārthasattve doṣam āha<br>
&nbsp;&nbsp;&nbsp;&nbsp;&nbsp;acetyacitsvarūpātmā yatra yatraiṣa tiṣṭhati /<br>
&nbsp;&nbsp;&nbsp;&nbsp;&nbsp;draṣṭā tatrāsya dṛśyaśrīḥ samudety apy aṇūdare // Mo_3,1.27 //<br>
citā svayam āvirbhāvyasvaviṣayīkṛtaṃ bhāvajātaṃ "cetyaṃ" | avidyamānaṃ 
cetyaṃ yasyāṃ | sā "acetyā" | proktasvarūpacetyavyatirikteti 
yāvat&nbsp;| tādṛśī yā "cit"&nbsp;| tat"svarūpaḥ" tanmayaḥ | "ātmā" 
svarūpaṃ yasya | saḥ "acetyacitsvarūpātmā" | "yatra yatra" yasmin yasmin
 deśe | yasyāṃ yasyām avasthāyām iti yāvat&nbsp;| "tiṣṭhati" | "aṇūdare 
'pi" paramasūkṣmodare 'pi | "tatra" tasmin deśe | "asya" draṣṭuḥ | 
"dṛśyaśrīḥ samudeti" prādurbhavati | nanu tādṛśe sūkṣmatare deśe 'rme 
katham etādṛśasya prapañcasyāvasthānaṃ sambhavati | satyam | 
sthūladṛśyasaṃskārotpāditayā smṛtyā tatra tasya prādurbhāvaḥ sidhyaty 
eva [---]tvāt&nbsp;||&nbsp;MoT_3,1.27 ||<br>
<br>
<br>
<br>
atha tapodhyānādibhiḥ satyadṛśyaśāntyabhimānagrastān prati kathayati<br>
&nbsp;&nbsp;&nbsp;&nbsp;&nbsp;draṣṭur asti jagad dṛśyaṃ tat pramṛṣṭam idaṃ mayā /<br>
&nbsp;&nbsp;&nbsp;&nbsp;&nbsp;tyaktaṃ tapodhyānajapair iti kāñcikatṛptivat // Mo_3,1.28 //<br>
"draṣṭuḥ" dṛśikriyākartuḥ | "jagat dṛśyam" svabhinnatayā dṛśikriyāviṣayo
 bhavati&nbsp;| "tat" jagadrūpaṃ dṛśyaṃ | "mayā tapodhyānajapaiḥ 
tyaktam" śāntiṃ nītam | "iti" etat&nbsp;| "kāñcikatṛptivat" 
kāñcikadravyeṇa mama tṛptir jāteti vacanavat bhavati | yathā tṛptyarthaṃ
 bhakṣitena kāñcikadravyeṇa pratyuta kṣut eva jāyate | tathā 
svabhinnadevatārādhanārtham anuṣṭhitaiḥ tapaḥprabhṛtibhiḥ api 
dṛśyavṛddhir eva jāyate iti bhāvaḥ ||&nbsp;MoT_3,1.28 ||<br>
<br>
<br>
<br>
nanu dṛśyaṃ satyaṃ bhavatu | mokṣāvasthāyāṃ dṛśyān nirgatasyāta eva 
viśeṣaguṇāsaṃvedanapātratāṃ gatasyātisūkṣmasya jīvasyedaṃ dṛśyaṃ kiṃ 
karoti | na hi suptasya bāhyajagatkṛtaṃ vyākulatvaṃ dṛśyate ity | atrāha<br>
&nbsp;&nbsp;&nbsp;&nbsp;&nbsp;yadi nāma jagad dṛśyam asti tat pratibimbati /<br>
&nbsp;&nbsp;&nbsp;&nbsp;&nbsp;paramāṇūdare 'py asmiṃś cidādarśe na saṃśayaḥ // Mo_3,1.29 //<br>
"jagat" naśvaram dṛśyajātam | "yadi nāmāsti" yadi nāma paramārthasat 
bhavati&nbsp;| "tadā" "paramāṇūdare" "'pi" atisūkṣmamadhye 'pi | "asmin"
 ātmatvena sthite&nbsp;| "cidādarśe" cinmakure | "pratibimbati" 
pratibimbatvena saṅkrāmati ||&nbsp;MoT_3,1.29 ||<br>
<br>
<br>
<br>
katham etad ity | atrāha<br>
&nbsp;&nbsp;&nbsp;&nbsp;&nbsp;yatra tatra sthitaṃ rāma yathādarśe prabimbati /<br>
&nbsp;&nbsp;&nbsp;&nbsp;&nbsp;adridyūrvīnadīśādi cidādarśe tathaiva hi // Mo_3,1.30 //<br>
he "rāma" | "hi" yasmāt kāraṇāt | "yathā" "yatra tatra" "sthitaṃ" vastu |
 "ādarśe prabimbati" pratibimbati | "tathaiva" tadvat eva | 
"adridyūrvīnadīśādi" adrayaś ca dyauś ca ūrvī ca "nadīśāḥ" samudrāś ca |
 te "adridyūrvīnadīśāḥ" | te "ādiḥ" yasya jagataḥ | tat 
"adridyūrvīnadīśādi" | tādṛśaṃ jagat | "cidādarśe" cinmakure | 
pratibimbati | svabhāvasya tyaktum aśakyatvāt | ayaṃ bhāvaḥ | sphurattā 
eva hi sattā bhavati | sā ced dṛśye paramārthataḥ asti tadā 
sphurattāmātramayī cinmātratvāt | sā svasphurattātvataḥ kadāpi na 
vyatiriktā bhavet iti kadāpi cidādarśaḥ dṛśyapratibimbarahito na bhavet 
iti ||&nbsp;MoT_3,1.30 ||<br>
<br>
<br>
<br>
tathā ca mokṣābhāvaprasaṅga ity abhiprāyeṇāha<br>
&nbsp;&nbsp;&nbsp;&nbsp;&nbsp;tatas tatra punar duḥkhaṃ jarā maraṇajanmanī /<br>
&nbsp;&nbsp;&nbsp;&nbsp;&nbsp;bhāvābhāvagrahotsargāḥ sthūlasūkṣmacalācalāḥ // Mo_3,1.31 //<br>
"tataḥ" yadi cidādarśaḥ dṛśyasadbhāvena punaḥ punaḥ pratibimbayukto 
bhavet | tadā "tatra" tasmin cinmātre | "punaḥ duḥkhaṃ" bhavet | tathā 
"jarā" bhavet&nbsp;| tadvat "maraṇajanmanī" bhavetāṃ | tathā 
"bhāvābhāvagrahotsargāḥ" prādurbhāvanāśādānatyāgāḥ bhaveyuḥ | 
saṃsārasyaitatsvarūpatvāt | duḥkhādayaḥ kathambhūtāḥ | 
"sthūlasūkṣmacalācalāḥ" | tatra jāgratkālīnānāṃ sthūlatvam acalatvaṃ ca |
 svapnakālīnānāṃ sūkṣmatvam calatvaṃ ceti vibhāgaḥ | suṣuptau 
duḥkhādibhānābhāvāt | tathā ca 
sthūlasūkṣmaduḥkhādirūpasaṃsāragrastatvena jīvasya kadāpi muktiḥ na syād
 iti bhāvaḥ&nbsp;||&nbsp;MoT_3,1.31 ||<br>
<br>
<br>
nanu bhavatu dṛśyaṃ paramārthasat | tathāpi samādhiparāṇām anartham utpādayituṃ kāsya śaktir ity | atrāha<br>
&nbsp;&nbsp;&nbsp;&nbsp;&nbsp;idaṃ pramārjitaṃ dṛśyaṃ mayā nātrāham āsthitaḥ /<br>
&nbsp;&nbsp;&nbsp;&nbsp;&nbsp;etad evākṣayaṃ bījaṃ samādhau saṃsṛtismṛteḥ // Mo_3,1.32 //<br>
"mayā idam dṛśyam pramārjitam" samādhyupāyena nāśitam | yataḥ "aham atra
 āsthitaḥ" āsthāyuktaḥ "nā"smi | "etad eva" pūrvārdhoktaṃ vastu eva | 
"samādhau" dṛśyoparamasvarūpe samādhāne | "saṃsṛtismṛteḥ" dṛśyasmṛteḥ | 
"akṣayaṃ bījaṃ" syāt | saṃsṛtiviṣayasya dṛśyasya saṃsṛtiśabdavācyatvaṃ 
lakṣaṇayā jñeyam&nbsp;| ayaṃ bhāvaḥ | samādhipariṇatasya 
dṛśyapramārjanaṃ tadanāsthā ca siddhatvena sphurati na vā | na cet tadā 
sampannam apy etad dvayam asad eva&nbsp;| sphurattāyāḥ eva paramārthataḥ
 sattāsvarūpatvāt | sphurati cet tadāsthitā eva saṃsṛtismṛtiḥ | 
tadbījasya sphuraṇasya sthitatvāt | nanu tvadabhimate dṛśyātyantābhāve 
'pi ayaṃ doṣaḥ prasajati | sphurati cet dṛśyātyantābhāvaḥ tat sthitam 
eva dṛśyaṃ | sphuraṇākhyasya bījasya sthitatvāt&nbsp;| na cet tad asann 
eva dṛśyātyantābhāvaḥ | iti cen | na | na hi dṛśyātyantābhāvavādinaḥ 
sarvoparamasvarūpaḥ samādhiḥ dṛśyātyantābhāvatayā abhipretaḥ yena 
proktadoṣaprasaṅgaḥ syāt | kiṃ tu dṛśyātyantābhāvaniścayamātram eva 
tasyopayogi | na hi rajjusarpanivāraṇārthaṃ mantrapaṭhanaṃ yuktam | api 
tu nāyaṃ sarpa iti sarpātyantābhāvaniścayamātrasyaiva tatropayogaḥ | 
atyantābhāvaniścayaś ca 
guruśāstrasaṅgodbhūtenādhiṣṭhānabhūtacinmātravijñānenaiva sidhyati | na 
pāṣāṇabhāvāpādakaiḥ samādhibhir ity alaṃ prapañcena ||&nbsp;MoT_3,1.32 
||<br>
<br>
<br>
<br>
na kevalaṃ jagatsatyatvavācyabhyupagatadṛśyoparamasvarūpasya samādheḥ 
dṛśyabījadhāratvamātram evāsty | api tu kāryakaraṇe asāmarthyam apy 
astīty abhiprāyeṇāha<br>
&nbsp;&nbsp;&nbsp;&nbsp;&nbsp;sati tv asmiñ jagaddṛśye nirvikalpasamādhinā /<br>
&nbsp;&nbsp;&nbsp;&nbsp;&nbsp;na cākṣayasuṣuptatvaṃ turyaṃ vāpy upapadyate // Mo_3,1.33 //<br>
"tu" pakṣāntare | "asmin jagaddṛśye" jagatsvarūpe dṛśye "sati" | "sati" 
paramārthasati sati | "nirvikalpasamādhinā" sarvoparamasvarūpeṇa 
samādhānena | "akṣayasuṣuptatvaṃ turyaṃ vāpi nopapadyate" na sidhyati | 
"akṣayasuṣuptatvaṃ" videhamuktagocarā turyātītāvasthā | "turyaṃ" 
jīvanmuktagocarā turyāvasthā&nbsp;||&nbsp;MoT_3,1.33 ||<br>
<br>
<br>
<br>
anupapattim eva sādhayati<br>
&nbsp;&nbsp;&nbsp;&nbsp;&nbsp;vyutthāne hi samādhīnāṃ suṣuptānta ivākhilam /<br>
&nbsp;&nbsp;&nbsp;&nbsp;&nbsp;jagadduḥkham idam bhāti yathāsthitam akhaṇḍitam // Mo_3,1.34 //<br>
"hi" yasmāt kāraṇāt | "samādhīnāṃ vyutthāne" avaśyabhāvini samādhibhyaḥ 
vyutthāne&nbsp;| samādheḥ vyutthānāvasthāyām iti yāvat | "yathāsthitam" 
pūrvavat sthitam | ata eva "akhaṇḍitam" kenāpy aṃśena na nyūnam | 
"akhilaṃ" samastaṃ | "idam jagadduḥkham bhāti" sphurati | kasminn "iva" |
 "suṣuptānta iva" | ayaṃ bhāvaḥ | yathā rātrau suṣuptiṃ gatasyāta eva 
vismṛtasamastajagatprapañcasya tataḥ prabhāte prabuddhasya puruṣasya 
punaḥ api pūrvavat jagatprapañcaḥ sphurati | tathā yena tenopāyena 
sarvoparamasvarūpasamādhiṃ gatasya puruṣasyāvaśyambhāvini 
vyutthānasamaye punar api pūrvavat jagatprapañcaḥ avaśyaṃ sphuraty eva |
 anyathā asmadabhimatātyantābhāvaprasaṅgāt | tathā ca 
mātulānībhakṣaṇavat kṣaṇamātraṃ jagaduparamasādhakena samādhinā sarvadā 
jagadabhāvasvarūpasya turyasya tadatītasya ca siddhir na yukteti 
||&nbsp;MoT_3,1.34 ||<br>
<br>
<br>
<br>
etenāyātāṃ samādheḥ niṣphalatāṃ kathayati<br>
&nbsp;&nbsp;&nbsp;&nbsp;&nbsp;prāptaṃ bhavati he rāma tat kiṃ nāma samādhibhiḥ /<br>
&nbsp;&nbsp;&nbsp;&nbsp;&nbsp;bhūyo 'narthanipāte 'pi kṣaṇasāmye hi kiṃ sukham // Mo_3,1.35 //<br>
"kiṃ nāma prāptaṃ bhavati" | kiñcid api prāptaṃ na bhavatīty arthaḥ | 
katham etad ity atrāha "bhūya" iti | "hi" yasmāt | "bhūyo 'narthapāte" |
 "bhūyaḥ anarthanipātaḥ" bhedarūpānarthanipātaḥ | yasmin | tādṛśe 
"kṣaṇasāmye 'pi" kṣaṇaṃ sphuraṇaśīlāyāṃ samatāyām api | "kiṃ sukhaṃ" 
bhavati | yataḥ kṣaṇabhātaṃ sāmyaṃ sukhadaṃ na bhavati | tataḥ 
tatprāptyāpi kiñcit prāptaṃ na bhavatīti bhāvaḥ | "api"śabdaḥ sāmyasya 
asandigdham sukhāspadatvaṃ dyotayati ||&nbsp;MoT_3,1.35 ||<br>
<br>
<br>
nanu samādhau satataṃ līnasya vyutthānābhāvena kathaṃ bhūyaḥ jarāduḥkhaprādurbhāvaḥ syād ity | atrāha<br>
&nbsp;&nbsp;&nbsp;&nbsp;&nbsp;yadi vāpi samādhāne nirvikalpe sthitiṃ vrajet /<br>
&nbsp;&nbsp;&nbsp;&nbsp;&nbsp;tad akṣayasuṣuptābhaṃ tan manye nāmalaṃ padam  // Mo_3,1.36 //<br>
puruṣaḥ "nirvikalpe samādhāne" nirvikalpasamādhau | "sthitiṃ" satataṃ 
līnatāṃ&nbsp;| "yadi vā vrajet" yadi vā gacchet | ahaṃ "manye" | "tat" 
tadāpi | "tat" nirvikalpasamādhānam&nbsp;| "amalaṃ padam" 
jāḍyamalarahitaṃ śuddhacinmātrākhyaṃ mahāsthānaṃ | "na" bhavati&nbsp;| 
dṛśyadarśanāsāmarthyarūpasya jāḍyākhyasya malasya suptivat sthitatvāt | 
"tat" kathambhūtam | "akṣayasuṣuptābham" turyātītāvasthāvat bhāsamānaṃ |
 na tu tatsvarūpam | kālāntare 'vaśyambhāvinaḥ vyutthānasya sthitatvāt |
 na ca turyātītāvasthāyāḥ vyutthānaṃ kadāpi sambhavati&nbsp;| cinmātre 
atyantalayībhāvāt ||&nbsp;MoT_3,1.36 ||<br>
<br>
<br>
<br>
dṛśyasatyatvavādinaḥ nirvikalpasamādhir eva na sambhavati | sthitivrajanasya tu kā kathety abhiprāyeṇāha<br>
&nbsp;&nbsp;&nbsp;&nbsp;&nbsp;prāpyate sati dṛśye 'smin na ca tan nāma kenacit /<br>
&nbsp;&nbsp;&nbsp;&nbsp;&nbsp;yatra tatra kilāyāti cittabhrāntyā jagadbhramaḥ // Mo_3,1.37 //<br>
"nāma" niścaye | "asmin" anubhūyamāne jagati "sati" | "sati" paramārthe 
sati | "kenacit" kenāpi puruṣeṇa | "tat" nirvikalpasamādhānaṃ | "na 
prāpyate" | yataḥ "yatra tatra" sthitasyāpi samādhideśe taditaradeśe vā 
sthitasya puruṣasya | "cittabhrāntyā"&nbsp;| citte sthitā "bhrāntiḥ" 
jagatsatyatvabhramaḥ "cittabhrāntiḥ" | tayā "jagadbhramaḥ" | "kila" 
niścaye | "āyāti" | ayaṃ bhāvaḥ | yathā dṛśyasatyatāyāṃ niścitaḥ puruṣaḥ
 rātrau supto 'pi dṛśyaṃ paśyaty eva | tathā samādhiṃ gato 'pi paśyed 
eva samānanyāyatvāt | tathā ca dṛśyasatyatvavādinaḥ nirvikalpasamādhir 
eva na sambhavati | tatra sthitivrajanasya tu kā katheti 
||&nbsp;MoT_3,1.37 ||<br>
<br>
<br>
nanu dṛśyasatyatve niścitasyāpi yathā tathā prayuktena dhāraṇopāyena na 
kiñcid bhānarūpo nirvikalpasamādhiḥ sidhyaty evety | atrāha<br>
&nbsp;&nbsp;&nbsp;&nbsp;&nbsp;draṣṭātha yadi pāṣāṇarūpatāṃ bhāvayan balāt /<br>
&nbsp;&nbsp;&nbsp;&nbsp;&nbsp;kilāste tat tadante 'pi bhūyo 'syodeti dṛśyatā // Mo_3,1.38 //<br>
"draṣṭā" pramātā | "yadi balāt" kenāpi haṭhaprayogena | "pāṣāṇarūpatāṃ 
bhāvayan āste" tiṣṭhati | "tad api" tadāpi | "asya" svasmin pāṣāṇabhāvaṃ
 bhāvayataḥ draṣṭuḥ&nbsp;| "tadante" avaśyabhāvini pāṣāṇabhāvānte | 
"dṛṣyatā" paṭādiviṣayaḥ dṛśyabhāvaḥ | "udeti" sphurati | na hi jīvataḥ 
sarvadā pāṣāṇabhāvabhāvanaṃ śakyaṃ | tathā ca dṛśyatve niścitasya 
sthiraḥ nirvikalpasamādhiḥ na sidhyaty eveti bhāvaḥ ||&nbsp;MoT_3,1.38 
||<br>
<br>
<br>
<br>
pāṣāṇarūpatāgamanasyāsambhavaṃ kathayati<br>
&nbsp;&nbsp;&nbsp;&nbsp;&nbsp;na ca pāṣāṇatātulyā nirvikalpasamādhayaḥ /<br>
&nbsp;&nbsp;&nbsp;&nbsp;&nbsp;keṣāñcit sthitim āyānti sarvair ity anubhūyate // Mo_3,1.39 //<br>
pāṣāṇatāyāḥ tulyāḥ "pāṣāṇatātulyāḥ" | vikalparahitā ity arthaḥ | 
pāṣāṇatābhāvanam eva tasya draṣṭuḥ pāṣāṇabhāvaṃ nāśayati | na hi pāṣāṇaḥ
 svaṃ pāṣāṇatvaṃ bhāvayituṃ śaknotīti bhāvaḥ ||&nbsp;MoT_3,1.39 ||<br>
<br>
<br>
<br>
yathātathāsiddhasyāpi pāṣāṇabhāvasya na paramapadatvaṃ yuktaṃ jaḍatvānapāyād&nbsp;| iti kathayati<br>
&nbsp;&nbsp;&nbsp;&nbsp;&nbsp;na ca pāṣāṇatātulyā rūḍhiṃ yātāḥ samādhayaḥ /<br>
&nbsp;&nbsp;&nbsp;&nbsp;&nbsp;bhavanty agryaṃ padaṃ śāntaṃ cidrūpam ajam avyayam // Mo_3,1.40 //<br>
"rūḍhiṃ" pariṇāmam | ayaṃ bhāvaḥ | dṛśyadarśanāsāmarthyena 
jaḍatvānapāyāt pāṣāṇabhāvasya cinmātratvam ayuktam | cinmātraṃ hi 
sarvadā cetyacetanasamartham eva bhavati | svātantryeṇa tu yadi kadācit 
tac cetanaṃ na karoti tena nāsya jāḍyāpātaḥ | na hi śaktaḥ puruṣaḥ 
svātantryeṇa kāryam akurvan aśakta iti vaktuṃ yujyate iti 
||&nbsp;MoT_3,1.40 ||<br>
<br>
<br>
pūrvoktam upasaṃharati<br>
&nbsp;&nbsp;&nbsp;&nbsp;&nbsp;tasmād yadīdaṃ sad dṛśyaṃ tan na śāmyet kadācana /<br>
&nbsp;&nbsp;&nbsp;&nbsp;&nbsp;śāmyet tapojapadhyānair dṛḍham ity ajñakalpanā // Mo_3,1.41 //<br>
"tasmāt" uktahetoḥ | "yadi dṛśyaṃ sat" bhavati ...<br>
<br>
<br>
*********************************************************************<br>
<br>
... yatvena parabodhatvāyogāt | tad eva "nirvāṇamātram" eva | 
"cittamātraṃ" padmajabhāvena sthitaṃ śuddhaṃ cittaṃ | "āste" | "tat" 
cittamātram | "vasudhāditām" paramārthasantaṃ pṛthvyādibhāvaṃ | "na 
yāti" | nirvāṇasvarūpaśuddhabodhamayatvāt | ata eva padmajasya 
ādhibhautikadehābhāva iti bhāvaḥ ||&nbsp;MoT_3,3.13 ||<br>
<br>
<br>
<br>
nanu pratijīvaṃ manobhedasya sthitatvān nānāvidhāni manāṃsi santi | tat 
kathaṃ padmajarūpāt manasaḥ eva jagadutpattiḥ uktety | atrāha<br>
&nbsp;&nbsp;&nbsp;&nbsp;&nbsp;sarveṣāṃ bhūtamanasāṃ saṃsāravyavahāriṇām /<br>
&nbsp;&nbsp;&nbsp;&nbsp;&nbsp;prathamo 'sau praticchandaś cittadehaḥ svatodayaḥ // Mo_3,3.14 //<br>
saṃsāre vyavaharantīti tādṛśānāṃ "sarveṣāṃ bhūtamanasāṃ" madhye | "asau"
 padmajaḥ | "prathamaḥ praticchandaḥ" bhāvimanaḥsṛṣṭikāraṇaṃ prathamaṃ 
pratibhānam bhavati | cinmātrasyeti śeṣaḥ | "asau" kathambhūtaḥ | 
"cittadehaḥ" śuddhamanorūpaḥ&nbsp;| punaḥ kathambhūtaḥ | "svatodayaḥ" | 
"svatayā" svabhāvena&nbsp;| na tu anyatayā | "udayaḥ" navīnaḥ 
prādurbhāvaḥ yasya | saḥ | udayānantaram api pūrvabhāvenaiva sthita ity 
arthaḥ | ata eva asmād evotpattikathanam iti bhāvaḥ ||&nbsp;MoT_3,3.14 
||<br>
<br>
<br>
prathamapraticchandatvam asya sādhayati<br>
&nbsp;&nbsp;&nbsp;&nbsp;&nbsp;asmāt pūrvāt praticchandād ananyaitatsvarūpiṇī /<br>
&nbsp;&nbsp;&nbsp;&nbsp;&nbsp;iyaṃ pravisṛtā sṛṣṭiḥ spandadṛṣṭir ivānilāt // Mo_3,3.15 //<br>
"asmāt" padmajākhyāt | "pūrvāt" prathamāt | "praticchandāt" | "iyam" 
anubhūyamānā | "sṛṣṭiḥ" | "pravisṛtā" prasāraṃ gatā | kathambhūtā | 
"ananyā" etasmād avyatiriktā&nbsp;| ata eva "etatsvarūpiṇī" etanmayī | 
kā "iva" | "spandadṛṣṭir iva" | yathā spandarūpā dṛṣṭiḥ&nbsp;| spanda 
iti yāvat | "anilāt" pravisṛtā bhavati | tathety arthaḥ&nbsp;| ato 
'syaiva prathamapraticchandatvaṃ yuktam iti bhāvaḥ ||&nbsp;MoT_3,3.15 ||<br>
<br>
<br>
upasaṃhāraṃ karoti<br>
&nbsp;&nbsp;&nbsp;&nbsp;&nbsp;pratibhānākṛter asmāt pratibhāmātrarūpadhṛt /<br>
&nbsp;&nbsp;&nbsp;&nbsp;&nbsp;vibhāty evam ayaṃ sargaḥ satyānubhavavat sthitaḥ // Mo_3,3.16 //<br>
"evaṃ" sati | "pratibhānākṛteḥ" pratibhānasvarūpāt | "asmāt" padmajāt | 
"ayaṃ sargaḥ" idaṃ sṛjikriyāviṣayo dṛśyamaṇḍalaṃ | 
"pratibhāmātrarūpadhṛt" eva pratibhānamātrarūpadhārī eva | na tu 
sthūlabhūtamayarūpadhārī | "vibhāti" sphurati&nbsp;| na hi 
dravaguṇayuktāt jalāt dravaguṇarahitaḥ taraṅgaḥ utpadyate | "ayaṃ 
sargaḥ" kathambhūtaḥ&nbsp;| "sthitaḥ" | kathaṃ | "satyānubhavavat" 
satyaḥ anubhavaḥ yasya | saḥ "satyānubhavaḥ"&nbsp;| sa iva tad"vat" | 
paramārthatas tu svapnavat pratibhānamātram eveti 
"vat"igrahaṇam&nbsp;||&nbsp;MoT_3,3.16 ||<br>
<br>
<br>
atra dṛṣṭāntadvayaṃ kathayati<br>
&nbsp;&nbsp;&nbsp;&nbsp;&nbsp;dṛṣṭānto 'tra svapnapuraṃ svapnastrīsurataṃ tathā /<br>
&nbsp;&nbsp;&nbsp;&nbsp;&nbsp;asad apy arthasampattyā satyānubhavabhāsvaram  // Mo_3,3.17 //<br>
"atrā"smin sthāne | sargasya pratibhānamātrarūpatāyām iti yāvat | 
"svapnapuraṃ" svapnadṛṣṭaṃ puraṃ | "tathā" tadvat | "svapnastrīsurataṃ" 
svapnadṛṣṭastrīsurataṃ | "dṛṣṭāntaḥ" bhavati | kathambhūtam | "asad api"
 pratītimātrasāratvenāsatsvarūpam api | "arthasampattyā" 
arthakriyāsampādanena | "satyānubhavabhāsvaram" 
satyānubhavayuktavastuvat bhāsanaśīlam ||&nbsp;MoT_3,3.17 ||<br>
<br>
<br>
<br>
padmajasya dehābhāve 'pi dehabhānaṃ kathayati<br>
&nbsp;&nbsp;&nbsp;&nbsp;&nbsp;apṛthvyādimayo bhāti vyomākṛtir adehakaḥ /<br>
&nbsp;&nbsp;&nbsp;&nbsp;&nbsp;sadeha iva bhūteśaḥ svātmabhūḥ puruṣākṛtiḥ // Mo_3,3.18 //<br>
"apṛthvyādimayaḥ" pṛthvyādivyatiriktasvarūpaḥ | ata eva "vyomākṛtiḥ" 
ākāśākṛtiḥ&nbsp;| ata eva ca "adehaḥ" ādhibhautikadeharahitaḥ | 
"svātmabhūḥ" padmajaḥ | "sadeha iva bhāti" sphurati | 
sadehakāryanānāvidhaprapañcakartṛtvāt | "svātmabhūḥ" kathambhūtaḥ | 
"bhūteśaḥ" sarvabhūtotpādakatvena sarvabhūtasvāmī | punaḥ kathambhūtaḥ |
 "puruṣākṛtiḥ" puruṣavat ākṛtiḥ yasya | saḥ tādṛśaḥ | anyathā śāstreṣu 
caturmukhatvakalpanāṃ na kuryād ity arthaḥ ||&nbsp;MoT_3,3.18 ||<br>
<br>
<br>
asyodayaśāntī tadabhāvaṃ ca kathayati<br>
&nbsp;&nbsp;&nbsp;&nbsp;&nbsp;sa cit saṅkalparūpatvād udety apy atha śāmyati /<br>
&nbsp;&nbsp;&nbsp;&nbsp;&nbsp;svāyattatvāt svabhāvasya nodeti na ca śāmyati // Mo_3,3.19 //<br>
"cit" paramārthataḥ citsvarūpaḥ | "saḥ" padmajaḥ | "saṅkalparūpatvāt" 
cinmātrāśrayasvaparāmarśasvarūpasaṅkalparūpatven"odeti" prādurbhavati | 
"atha" udayānantaram | upa"śāmyaty" "api" śāntiṃ vrajati ca | 
saṅkalpasyodayaśāntiniyatādhāratvāt | tathā "saḥ" padmajaḥ | 
"svabhāvasya" cinmātrākhyasya svarūpasya | "svāyattatvāt" tad evāham iti
 parāmarśaviṣayatvāt | "na udeti na ca śāmyati" | na hi 
svabhāvāparaparyāyasya sadābhātasya cinmātrasyodayaśāntī yukte iti | 
tatra svātmatve niścitasya tatsvarūpasya ca padmajasyāpi te na yukte iti
 bhāvaḥ&nbsp;||&nbsp;MoT_3,3.19 ||<br>
<br>
<br>
<br>
athāsyaiva jagatkāraṇatvaṃ kathayati<br>
&nbsp;&nbsp;&nbsp;&nbsp;&nbsp;brahmā saṅkalparahitaḥ pṛthvyādirahitākṛtiḥ /<br>
&nbsp;&nbsp;&nbsp;&nbsp;&nbsp;kevalaś cittamātrātmā kāraṇaṃ trijagatsthiteḥ // Mo_3,3.20 //<br>
"saṅkalparahitaḥ" ātivāhikadeharahitaḥ | tathā "pṛthvyādirahitākṛtiḥ" 
sthūladeharahitaḥ&nbsp;| ata eva "kevalaḥ" advitīyaḥ | cinmātrarūpa iti 
yāvat | tathātve 'pi "cittamātrātmā" 
śuddhasaṅkalparūpaśuddhacittasvarūpaḥ | "brahmā" padmajaḥ | 
"trijagatsthiteḥ" trijagatsattāyāḥ | "kāraṇam" bhavati 
||&nbsp;MoT_3,3.20 ||<br>
<br>
<br>
<br>
nanu advitīyāc cinmātrāt kasya preraṇayā śuddhamanorūpaḥ padmajaḥ uttiṣṭhatīty&nbsp;| atrāha<br>
&nbsp;&nbsp;&nbsp;&nbsp;&nbsp;saṅkalpa eṣa kacati yathā nāma svasambhavaḥ /<br>
&nbsp;&nbsp;&nbsp;&nbsp;&nbsp;vyomātmaiṣa tathā bhāti bhavatsaṅkalpaśailavat // Mo_3,3.21 //<br>
"nāma" niścaye | "yathā eṣaḥ" sarvaiḥ anubhūyamānaḥ "saṅkalpaḥ" | 
"svasambhavaḥ" svotthaḥ | na tu parasambhavaḥ | "kacati" sphurati | 
"tathā eṣaḥ" śuddhamanorūpaḥ padmajaḥ "svasambhavaḥ" | "bhāti" sphurati |
 kathaṃ | "bhavatsaṅkalpaśailavat"&nbsp;| saṅkalpe dṛṣṭaḥ śailaḥ 
"saṅkalpaśailaḥ" | bhavataḥ saṅkalpaśailaḥ "bhavatsaṅkalpaśailaḥ" | sa 
iva "bhavatsaṅkalpaśailavat" | yathā bhavataḥ saṅkalpaśailaḥ 
svasambhavaḥ bhāti | tathety arthaḥ | saṅkalpasya ca svataḥ sphuraṇaṃ 
sarveṣu prasiddham eveti&nbsp;| sa eva sāmānyaviśeṣabhāvābhyāṃ dvir 
upamānatvenopāttaḥ&nbsp;||&nbsp;MoT_3,3.21 ||<br>
<br>
<br>
asya padmajasyādhibhautikadeharāhityaṃ tribhiḥ ślokaiḥ sahetukaṃ kathayati<br>
&nbsp;&nbsp;&nbsp;&nbsp;&nbsp;ātivāhikataikāntavismṛtyā dṛḍharūḍhayā /<br>
&nbsp;&nbsp;&nbsp;&nbsp;&nbsp;ādhibhautikatā yena mudhā bhāti piśācavat // Mo_3,3.22 //<br>
&nbsp;&nbsp;&nbsp;&nbsp;&nbsp;idamprathamatodyogasamprabuddhamahāciteḥ |<br>
&nbsp;&nbsp;&nbsp;&nbsp;&nbsp;nodeti śuddhasaṃvittvād ātivāhikavismṛtiḥ ||&nbsp;MoT_3,3.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ādhibhautikatā tena nāsyodeti piśācikā /<br>
&nbsp;&nbsp;&nbsp;&nbsp;&nbsp;asatyā mṛgatṛṣṇeva mithyā jāḍyabhramapradā // Mo_3,3.24 //<br>
"yena" yataḥ hetoḥ | "dṛḍharūḍhayā" prauḍhiṃ gatayā | 
"ātivāhikataikāntavismṛtyā"&nbsp;| "ātivāhikatāyāḥ" ātivāhikabhāvasya | 
sūkṣmatāyā iti yāvat | yā "ekāntavismṛtiḥ" atyantavismaraṇaṃ | tayā | 
"ādhibhautikatā" ādhibhautikabhāvaḥ | sthūlatā iti yāvat | "piśācavat 
mudhā" asatyaṃ | "bhāti" sphurati | aśuddhasya manasaḥ iti śeṣaḥ | 
"tena" tataḥ kāraṇāt | "asya" śuddhamanorūpasya padmajasya | "piśācikā" 
mithyābhūtapiśācarūpā | "ādhibhautikatā" ādhibhautikabhāvaḥ | 
sthūlabhāva iti yāvat&nbsp;| "na" "bhāti" na sphurati | "ādhibhautikatā"
 kathambhūtā | "jāḍyasya" jaḍatāyāḥ&nbsp;| "bhramaṃ" vaipulyaṃ&nbsp;| 
"pra"karṣeṇa da"dā"tīti tādṛśī | ādhibhautikatāsādanena hi manasaḥ 
jāḍyam adhikībhavati | "ādhibhautikatā" punaḥ kathambhūtā | "asatyā" 
asatyaṃ bhātety arthaḥ&nbsp;| kā "iva" | "mṛgatṛṣṇā iva"&nbsp;| yathā 
mṛgatṛṣṇā asatyā bhavati | tathety arthaḥ&nbsp;| nanu ādhibhautikatā 
ātivāhikatāvismṛtikāraṇikā bhavatu&nbsp;| kathaṃ sā tena śuddhamanorūpe 
padmaje na bhavatīty | atra ślokatrayamadhyagaṃ dvitīyaṃ ślokaṃ 
samarthakatvena kathayati "idam" iti | "idamprathamatayā" tatpūrvaṃ | 
yaḥ "udyogaḥ" svaparāmarśaṃ prati ābhimukhyaṃ | tena "samprabuddhā" 
svaparāmarśayuktā | yā "mahācitiḥ" cinmātram | tasya | tatsvarūpasyeti 
yāvat | "asya" śuddhamanorūpasya padmajasya | "śuddhasaṃvittvāt" 
bhedamalārūṣitasaṃvidyuktatvena | "ātivāhikavismṛtiḥ" 
bhāvapradhānanirdeśāśrayaṇena ātivāhikatāvismaraṇam | "nodeti" na 
sphurati&nbsp;| ata evāsyātivāhikatāvismṛtikāraṇikā ādhibhautikatā na 
bhavatīti bhāvaḥ&nbsp;| dṛṣṭaṃ hi svam eva bhedarūṣitasaṃvidaḥ 
aśuddhasya manasa eva sthūlapurādibhāvena bhānam iti nātrāyastam 
||&nbsp;MoT_3,3.22-24 ||<br>
<br>
<br>
<br>
padmajasya manomātrarūpatvena tatkāryasya jagato 'pi manomātrarūpatvaṃ yogyatayā atidiśati<br>
&nbsp;&nbsp;&nbsp;&nbsp;&nbsp;manomātraṃ yadā brahmā na pṛthvyādimayātmakaḥ /<br>
&nbsp;&nbsp;&nbsp;&nbsp;&nbsp;manomātram ato viśvaṃ yad yatas tat tad eva hi // Mo_3,3.25 //<br>
"yade"ti yata ity asyārthe | "yadā" yataḥ | "brahmā" padmajaḥ | 
manomātraṃ" śuddhamanomātraṃ" bhavati | "ataḥ viśvaṃ manomātraṃ" bhavati
 | "yataḥ" | "yat" vastu&nbsp;| "yataḥ" yasmāt vastunaḥ | bhavati | 
sattākartṛtāṃ bhajati | "tat" vastu | "tad eva" bhavati&nbsp;| mṛdaḥ 
sattākartṛtvaṃ bhajataḥ ghaṭasya mṛttvadarśanāt | "ato" jagataḥ manovat 
anutpattisatattvā evotpattir iti bhāvaḥ ||&nbsp;MoT_3,3.25 ||<br>
<br>
<br>
<br>
nanu padmajasya svakāraṇabhūtacinmātravyatiriktasahakārikāraṇābhāvena 
cinmātrasthūlatāmātrarūpam manomātrarūpatvam astu | tajjasya jagataḥ 
adṛṣṭādisahakārikāraṇasadbhāvāt kathaṃ manomātrarūpatvaṃ yujyate ity | 
atrāha<br>
&nbsp;&nbsp;&nbsp;&nbsp;&nbsp;ajasya sahakārīṇi kāraṇāni na santi yat /<br>
&nbsp;&nbsp;&nbsp;&nbsp;&nbsp;tajjasyāpi na santy eva tāni tasmāt tu kānicit // Mo_3,3.26 //<br>
"ajasya" padmajasya | "yat" yataḥ kāraṇāt | "sahakārīṇi kāraṇāni na 
santi" | "tu" niścaye&nbsp;| "tasmāt" tataḥ kāraṇāt | "tajjasya" tasmād 
utpannasya jagataḥ | "kānicit" "tāni" kānicit sahakārīṇi | "na santy 
eva" | manaḥkāryāṇām adṛṣṭādīnāṃ manaḥ prati sahakāritvāyogāt | na hi yo
 yasmāt utpadyate sa eva tatsahakārī bhavitum arhati | svotpattisamaye 
svayam asattvāt | anyān praty eva sahakārikāraṇatvābhyupagame svotpattau
 sahakārikāraṇāntarāpekṣāyāḥ sthitatvāt | anyathā svasyāpi parān prati 
sahakārikāraṇatvāyogāt ||&nbsp;MoT_3,3.26 ||<br>
<br>
<br>
<br>
nanu tato 'pi kim ity | atrāha<br>
&nbsp;&nbsp;&nbsp;&nbsp;&nbsp;kāraṇāt kāryavaicitryaṃ tenātrāsti na kiñcana /<br>
&nbsp;&nbsp;&nbsp;&nbsp;&nbsp;yādṛśaṃ kāraṇaṃ śuddhaṃ kāryaṃ tādṛg iha sthitam // Mo_3,3.27 //<br>
"tena" | yataḥ jagataḥ sahakārikāraṇāni na santi | tasmāt | "atra" 
padmajajagadviṣaye | "kāraṇāt" "kāryavaicitryaṃ" kāryabhedaḥ | "kiñcana"
 leśenāpi | "nāsti" | daṇḍādisahakārikāraṇasānnidhye eva mṛdo 
ghaṭākhyakāryavaicitryasya dṛṣṭatvāt | ataḥ "iha" "kāraṇaṃ yādṛśaṃ 
śuddhaṃ" bhavati | "kāryam tādṛk sthitaṃ" bhavati | bhinnatāpādakānāṃ 
sahakārikāraṇānām abhāvāt | ataḥ cinmātram eva jagad iti 
bhāvaḥ&nbsp;||&nbsp;MoT_3,3.27 ||<br>
<br>
<br>
<br>
phalitaṃ siddhāntaṃ kathayati<br>
&nbsp;&nbsp;&nbsp;&nbsp;&nbsp;kāryakāraṇatādy atra na kiñcid upapadyate /<br>
&nbsp;&nbsp;&nbsp;&nbsp;&nbsp;yādṛg eva paraṃ brahma tādṛg eva jagattrayam // Mo_3,3.28 //<br>
yataḥ "atra" cinmātrapadmajayoḥ padmajajagatoś ca | "kāryakāraṇatādi" 
kāryakāraṇabhāvādi | "kiñcit" leśenāpi | "nopapadyate" | ataḥ "paraṃ 
brahma" śuddhacinmātraṃ&nbsp;| "yādṛśaṃ" bhavati | "jagattrayam" 
padmajādirūpam jagattrayam | "tādṛśaṃ" bhavati | kāryakāraṇabhāvāder eva
 bhedāpādakatvāt ||&nbsp;MoT_3,3.28 ||<br>
<br>
<br>
nanu cinmātrād utpannasya śuddhamanorūpasya padmajasya cinmātrarūpatvaṃ 
bhavatu | śuddhamanorūpāt padmajād utpannasya trailokyasya tu kathaṃ tad
 yuktam ity | atrāha<br>
&nbsp;&nbsp;&nbsp;&nbsp;&nbsp;manastām iva yātena brahmaṇā tanyate jagat /<br>
&nbsp;&nbsp;&nbsp;&nbsp;&nbsp;ananyad ātmanaḥ śuddhād dravatvam iva vāriṇā // Mo_3,3.29 //<br>
"manastām" padmajety aparanāmadheyayuktaśuddhamanobhāvam | "yāteneva" 
gateneva&nbsp;| "brahmaṇā" padārtharūpatayā bṛṃhitena śuddhacinmātreṇa |
 "śuddhāt ātmanaḥ" svasmāt | "ananyat" abhinnam | idaṃ "jagat tanyate" 
vistāryate | svātmani prakaṭīkriyata iti yāvat | ken"eva" | "vāriṇeva" 
yathā "vāriṇā" | "ātmanaḥ ananyat dravatvam" 
ādyaspandanāsamavāyikāraṇabhūtaḥ dravatvākhyaḥ guṇaḥ | vistāryate&nbsp;|
 tathety arthaḥ&nbsp;| manastāyām api paramārthataḥ cinmātratvānapāyād 
"iva"śabdopādānam | ataḥ jagato 'pi cinmātrād utpannatvena cinmātratvam 
eva yuktam iti bhāvaḥ ||&nbsp;MoT_3,3.29 ||<br>
<br>
<br>
nanu tarhi katham ayaṃ bhedo bhāsate ity | atrāha<br>
&nbsp;&nbsp;&nbsp;&nbsp;&nbsp;manasā tanyate sarvam asad evedam ātatam /<br>
&nbsp;&nbsp;&nbsp;&nbsp;&nbsp;yathā saṅkalpanagaraṃ yathā gandharvapattanam // Mo_3,3.30 //<br>
"manasā" padmajeti prasiddhena śuddhamanasā | "ātataṃ" samantāt sphurat |
 "idam" tanuḥ bhāsamānaṃ | "idaṃ" samastaṃ jagat | "tanyate" paraṃ 
brahmaṇaḥ bhinnayā sattayā prakaṭīkriyate | "idaṃ sarvaṃ" kathambhūtam |
 "asad eva" asatsvarūpam eva&nbsp;| na tu satsvarūpaṃ | kiṃ "yathā" | 
"saṅkalpanagaraṃ yathā" | yathā saṅkalpanagaraṃ asad eva bhavati | 
tathety arthaḥ | punaḥ kiṃ "yathā" | "gandharvapattanaṃ yathā"&nbsp;| 
yathā gandharvapattanaṃ | yathā gandharvapattanaṃ sad eva bhavati | 
tathety arthaḥ | gandharvāḥ hi svāvāsārthaṃ kalpanayā śūnye nagaraṃ 
racayanti | tad eva gandharvanagaram ucyate | cinmātrād utthitena 
"manasā" eva "idaṃ" bhinnatayā vistāryate | anyathā manasaḥ kimartham 
utthānaṃ syād iti bhāvaḥ ||&nbsp;MoT_3,3.30 ||<br>
<br>
<br>
<br>
atyantaniścayatvena punar api ādhibhautikatāyāḥ asatyatvaṃ kathayati<br>
&nbsp;&nbsp;&nbsp;&nbsp;&nbsp;ādhibhautikatā nāsti rajjvām iva bhujaṅgatā /<br>
&nbsp;&nbsp;&nbsp;&nbsp;&nbsp;brahmādayaḥ prabuddhās tu kathaṃ tiṣṭhantu tatra te // Mo_3,3.31 //<br>
"brahmādaya" ity | "ādi"śabdena śuddhabuddhirūpasya viṣṇoḥ 
śuddhāhaṅkārarūpasya rudrasya ca grahaṇam | "prabuddhāḥ" 
atyantaśuddhatvena prakṛṣṭena bodhena yuktāḥ ||&nbsp;MoT_3,3.31 ||<br>
<br>
<br>
daṇḍāpūpikānyāyenādhibhautikatāyāḥ asatyatāṃ punar api kathayati<br>
&nbsp;&nbsp;&nbsp;&nbsp;&nbsp;ātivāhika evāsti na prabuddhamateḥ kila /<br>
&nbsp;&nbsp;&nbsp;&nbsp;&nbsp;ādhibhautikadehasya carcaivātra kutaḥ kathaṃ // Mo_3,3.32 //<br>
"kile"ti niścaye | "prabuddhamateḥ" samyak niścitamateḥ puruṣasya | 
"ātivāhika eva" ativahanaśīlaḥ sūkṣmaḥ deha eva | "nāsti" | svasmin 
cinmātrarūpatājñānāt | "atrā"smin prabuddhamatau | "ādhibhautikadehasya"
 "carcā eva" kathā eva | "kutaḥ" syāt&nbsp;| "kathaṃ" syāt 
||&nbsp;MoT_3,3.32 ||<br>
<br>
<br>
ādhibhautikadeharahitāt padmajād utpannasya jagataḥ asatyatvaṃ kathayati<br>
&nbsp;&nbsp;&nbsp;&nbsp;&nbsp;manonāmno manuṣyasya vividhākāradhāriṇaḥ /<br>
&nbsp;&nbsp;&nbsp;&nbsp;&nbsp;manorājyaṃ jagad iti satyarūpam iva sthitam // Mo_3,3.33 //<br>
"vividhān ākārān" "dhār"ayatīti tādṛśasya "manonāmnaḥ" mana iti 
nāmadheyayuktasya&nbsp;| "manuṣyasya" ādhibhautikadeharahitasya 
padmajākhyasya manuṣyasya | "manorājyam" manaḥkalpanā | "jagad" "iti 
sthitam" jagadrūpeṇa sthitam | bhavati | "jagat" kathambhūtam "iva" | 
"satyarūpam iva" | paramārthatas tu kalpanāmātrarūpatvān na satyarūpam 
it"īva"śabdopādānam | svapnasya cātra dṛṣṭāntatvaṃ sphuṭam eveti 
nātrāyastam | "manonāmnaḥ manuṣyasya manorājyam" iti rāhoḥ śira itivaj 
jñeyam ||&nbsp;MoT_3,3.33 ||<br>
<br>
<br>
nanu śāstreṣu caturmukhasya kasyāpi devaviśeṣasyaiva padmajatvam uktam 
asti&nbsp;| tat kathaṃ tvayā śuddhasya manasa eva tad uktam ity | atrāha<br>
&nbsp;&nbsp;&nbsp;&nbsp;&nbsp;mana eva viriñcaṃ tvaṃ viddhi saṅkalpanātmakam /<br>
&nbsp;&nbsp;&nbsp;&nbsp;&nbsp;svavapuḥ sphāratāṃ nītvā manasedaṃ vitanyate // Mo_3,3.34 //<br>
"tvam" | "saṅkalpanātmakam" cinmātroktasvaparāmarśasvarūpam | "manaḥ" 
śuddhaṃ manaḥ | "viriñcaṃ" padmajaṃ | "viddhi" jānīhi | yataḥ "svavapuḥ"
 svasvarūpam&nbsp;| "sphāratāṃ" vistīrṇatāṃ | "nītvā" | "manasā idaṃ" 
jagat | "vitanyate" vistāryate | utpādyate iti yāvat | viriñcasya hi 
viriñcatvam etad eva | yaj jagad utpādyate tac ca manasā eva 
svapnanyāyena sphuṭam utpādyate | iti tasyaiva viriñcatvam yuktam&nbsp;|
 caturmukhadevaviśeṣakalpanā tu sthūladṛṣṭīn praty eveti 
bhāvaḥ&nbsp;||&nbsp;MoT_3,3.34 ||<br>
<br>
<br>
viriñcamanasoḥ atyantam abhinnatvaṃ kathayati<br>
&nbsp;&nbsp;&nbsp;&nbsp;&nbsp;viriñco manaso rūpaṃ viriñcasya mano vapuḥ /<br>
&nbsp;&nbsp;&nbsp;&nbsp;&nbsp;pṛthvyādi vidyate nātra tena pṛthvyādi kalpitam // Mo_3,3.35 //<br>
"viriñcaḥ" padmajaḥ | "manasaḥ" śuddhasya manasaḥ | "rūpaṃ" svarūpaṃ | 
bhavati | "manaḥ" śuddhaṃ manaḥ | "viriñcasya" padmajasya | "vapuḥ" 
svarūpaṃ | bhavati | utpādanākhyaikakāryakāritvāt | "atrā"nayoḥ 
viriñcamanasoḥ | "pṛthvyādi na vidyate"&nbsp;| śuddhacinmātrotthitatvena
 śuddhacinmātratvānapāyāt | "tena" tataḥ kāraṇāt | "pṛthvyādi" bhūmyādi |
 "kalpitam" kalpanāyām bhāvitaṃ bhavati&nbsp;| svapnavad iti 
śeṣaḥ&nbsp;||&nbsp;MoT_3,3.35 ||<br>
<br>
<br>
<br>
nanu viriñcarūpaṃ manaḥ upādānakāraṇaṃ vinā kathaṃ jagad utpādayati | na
 hi kuśalasyāpi kulālasya mṛdākhyam upādānakāraṇaṃ vinā ghaṭodbhāvane 
śaktir astīty&nbsp;| atrāha<br>
&nbsp;&nbsp;&nbsp;&nbsp;&nbsp;padmākṣe padminīvāntar manohṛdy asti dṛśyatā /<br>
&nbsp;&nbsp;&nbsp;&nbsp;&nbsp;manodṛśyadṛśau bhinne na kadācana kiñcana // Mo_3,3.36 //<br>
svārthe bhāvapratyayaḥ ārṣaḥ | tenāyam arthaḥ | "dṛśyatā" dṛśyam | 
"manohṛdi" manaso 'ntaḥ | "asti" tiṣṭhati | sarvaśaktiyuktāc cinmātrāt 
tathaivotthānāt | anyathā dṛśyabhāvena sphuraṇāyogāt | kā "iva" | 
"padminīva" | yathā "padminī" kamalinī | "padmākṣe" padmabīje | "antaḥ 
asti" | tathety arthaḥ | padminyāś ca padmākṣāntargatatvaṃ tataḥ 
nirgamenānumeyam | na hi yat yadantar na bhavati tat tataḥ niryāti | 
nirjalāt ghaṭād iva jalam | ataḥ "manodṛśyadṛśau" manodṛk dṛśyadṛk ca | 
"kadācana" jātu | "kiñcana" leśenāpi | "bhinne na" bhavataḥ | 
upādānopādeyabhāvena sthitatvāt&nbsp;| ataḥ svato 
bhinnasyopādānakāraṇasyātrāpekṣā nāstīti bhāvaḥ 
||&nbsp;MoT_3,3.36&nbsp;||<br>
<br>
<br>
<br>
etad eva dṛṣṭāntāntareṇa dṛḍhayati<br>
&nbsp;&nbsp;&nbsp;&nbsp;&nbsp;tathā cātra bhavatsvapnasaṅkalpaś cittarājyadhīḥ /<br>
&nbsp;&nbsp;&nbsp;&nbsp;&nbsp;svānubhūtyaiva dṛṣṭāntas tasmād dhṛdy asti dṛśyabhūḥ // Mo_3,3.37 //<br>
spaṣṭam ||&nbsp;MoT_3,3.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasmāc cittavikalpasthaḥ piśāco bālakaṃ yathā /<br>
&nbsp;&nbsp;&nbsp;&nbsp;&nbsp;vinihanty evam eṣāntar draṣṭāraṃ dṛśyarūpikā // Mo_3,3.38 //<br>
"draṣṭāram" manorūpaṃ draṣṭāram ||&nbsp;MoT_3,3.38 ||<br>
<br>
<br>
&nbsp;&nbsp;&nbsp;&nbsp;&nbsp;yathāṅkuro 'ntar bījasya saṃsthito deśakālataḥ /<br>
&nbsp;&nbsp;&nbsp;&nbsp;&nbsp;karoti bhāsuraṃ dehaṃ tanoty evaṃ hi dṛśyadhīḥ // Mo_3,3.39 //<br>
idaṃ ślokatrayaṃ ca prathamasargāntyabhāge gatam iti na punar āyastam&nbsp;||&nbsp;MoT_3,3.39 ||<br>
<br>
<br>
<br>
sargāntaślokena siddhāntaṃ kathayati<br>
&nbsp;&nbsp;&nbsp;&nbsp;&nbsp;sac cen na śāmyati kadācana dṛśyaduḥkhaṃ<br>
&nbsp;&nbsp;&nbsp;&nbsp;&nbsp;dṛśye tv aśāmyati na boddhari kevalatvam /<br>
&nbsp;&nbsp;&nbsp;&nbsp;&nbsp;dṛśye tv asambhavati boddhari boddhṛbhāvaḥ<br>
&nbsp;&nbsp;&nbsp;&nbsp;&nbsp;śāmyet sthite 'pi hi tad asya vimokṣam āhuḥ // Mo_3,3.40 //<br>
idam anubhūyamānam "dṛśyaduḥkham" dṛśyākāraṃ duḥkham | "sat" 
paramārthasat | "cet" bhavati | tadā "kadā"cit na śāmyati | nābhāvo 
vidyate sata iti nyāyād ity arthaḥ&nbsp;| "dṛśye aśāmyati" sati | 
"boddhari" draṣṭari | "kevalatvaṃ" kevalībhāvaḥ | aboddhṛrūpateti yāvat |
 "na" bhavati | svavyatiriktasya dṛśyasthabodhyatayā sthitatvāt | 
mokṣābhāvaprakāram uktvā mokṣaṃ kathayati | "dṛśya" iti&nbsp;| "tu" 
pakṣāntare | "dṛśye asambhavati" sati | uktanyāyena 
anutpattisatattvotpattiyukte sati | "boddhari" draṣṭari&nbsp;| 
"boddhṛbhāvaḥ śāmyet" śāntiṃ vrajet | na hi dṛśyarahitasya draṣṭuḥ 
draṣṭṛtvaṃ nāma kiñcid asti | "dṛśye" kathambhūte "'pi"&nbsp;| "sthite 
'pi" | bhāsamānatvāt sthitiṃ bhajaty api | nanu tena boddhṛbhāvaśamanena
 kiṃ setsyatīty | atrāha | "hi tad asye"ti | "hi" niścaye | paṇḍitāḥ 
"tat" boddhṛbhāvaśamanam&nbsp;| "asya" boddhuḥ | "vimokṣaṃ" viśiṣṭāṃ 
muktim | "āhuḥ" kathayanti | dṛśyānaunmukhyasyaiva mokṣatvād | iti śivam
 ||&nbsp;MoT_3,3.40 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe tṛtīyaḥ sargaḥ || 3,3 ||<br>
<br>
*********************************************************************<br>
<br>
oṃ śrīvālmīkiḥ bharadvājaṃ prati kathayati<br>
&nbsp;&nbsp;&nbsp;&nbsp;&nbsp;kathayaty evam uddāmavacanaṃ munināyake /<br>
&nbsp;&nbsp;&nbsp;&nbsp;&nbsp;śrotum ekarase jāte jane mauna iva sthite // Mo_3,4.1 //<br>
&nbsp;&nbsp;&nbsp;&nbsp;&nbsp;śānteṣu kiṅkiṇījālasvaneṣu spandanaṃ vinā /<br>
&nbsp;&nbsp;&nbsp;&nbsp;&nbsp;pañjarāntarahārītaśukeṣv apy astakeliṣu // Mo_3,4.2 //<br>
&nbsp;&nbsp;&nbsp;&nbsp;&nbsp;suvismṛtavilāsāsu sthitāsu lalanāsv api /<br>
&nbsp;&nbsp;&nbsp;&nbsp;&nbsp;citrabhittāv iva nyaste samaste rājasadmani // Mo_3,4.3 //<br>
&nbsp;&nbsp;&nbsp;&nbsp;&nbsp;muhūrtaśeṣam abhavad divasaṃ madhurātapam /<br>
&nbsp;&nbsp;&nbsp;&nbsp;&nbsp;vyavahāro ravikaraiḥ saha tānavam āyayau // Mo_3,4.4 //<br>
"munināyake" śrīvasiṣṭhe | "evam" anena prakāreṇa | "uddāmavacanam" 
arthagūḍhaṃ vacanaṃ | "kathayati" sati | ata eva "maune iva sthite" 
maunākhyavratayukta iva sthite&nbsp;| "jane" sabhājane | "śrotum 
ekarase" kevalāsvādayukte | "jāte" sati | tathā "spandanaṃ vinā" 
svādhārabhūtastryādikṛtaṃ spandanaṃ vinā | 
svādhārabhūtastryādikṛtaspandarāhityenety arthaḥ | "kiṅkiṇījālasvaneṣu" 
satsu | tathā "pañjarāntareṣu" sthitāḥ ye "hārītaśukāḥ" | teṣu "api 
astakeliṣu" tyaktakrīḍeṣu satsu | tathā "lalanāsu suvismṛtavilāsāsu" 
atyantavismṛtavilāsāsu | "sthitāsu" satīṣu | tathā "samaste rājasadmani"
 sakale rājagṛhe&nbsp;| "citrabhittau nyaste iva" citralikhite iva 
sati&nbsp;| "madhurātapam" mandātapam | "divasam muhūrtaśeṣam" 
ghaṭikādvayaśeṣam&nbsp;| "abhavat" | tathā "vyavahāraḥ" lokavyavahāraḥ |
 "ravikaraiḥ saha tānavam āyayau" ||&nbsp;MoT_3,4.1-4 ||<br>
<br>
<br>
<br>
anyat kiṃ tadābhūd ity apekṣāyām āha<br>
&nbsp;&nbsp;&nbsp;&nbsp;&nbsp;vavur utphullakamalaprakaronmadamāṃsalāḥ /<br>
&nbsp;&nbsp;&nbsp;&nbsp;&nbsp;vāyavo madhuraspandaṃ śravaṇārtham ivāgatāḥ // Mo_3,4.5 //<br>
"vāyavaḥ madhuraspandam" komalaspandam | "vavuḥ" vānti sma | 
kathambhūtāḥ&nbsp;| "utphullāḥ" ye "kamalaprakarāḥ" kamalasamūhāḥ | teṣu
 "unmadāḥ" saṅkocakāritvāt udgatarūpāḥ ca te "māṃsalāś" ca | tādṛśāḥ 
"vāyavaḥ" | kathambhūtā "iva"&nbsp;| "śravaṇārtham" munivākśravaṇārtham |
 "āgatā iva" | yo 'pi śravaṇārtham āgacchati so 'pi madhuraspandam eva 
vāti ||&nbsp;MoT_3,4.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śrutaṃ cintayituṃ bhānur ivāhoracanābhramam /<br>
&nbsp;&nbsp;&nbsp;&nbsp;&nbsp;tatyājaikāntam agamac chūnyam astagires taṭam // Mo_3,4.6 //<br>
"bhānuḥ" sūryaḥ | "ahoracanābhramam" dinanirmāṇārthaṃ bhramaṇam | 
"tatyāja" tyaktavān | tathā "śūnyaṃ" | ata eva "ekāntam" vijanam | 
"astagireḥ taṭam agamat" gatavān&nbsp;| kiṃ kartum "iva" | "śrutam" 
śravaṇaviṣayīkṛtam munivākkadambakam&nbsp;| "cintayitum iva" 
mananaviṣayīkartum iva | yo 'pi hi śrutaṃ kiñcid upadeśādikaṃ cintayitum
 icchati so 'pi kriyārūpam bhramam tyajati | ekāntaṃ ca 
gacchati&nbsp;||&nbsp;MoT_3,4.6 ||<br>
<br>
<br>
&nbsp;&nbsp;&nbsp;&nbsp;&nbsp;uttasthur mihikārambhaśyāmatā vanabhūmiṣu /<br>
&nbsp;&nbsp;&nbsp;&nbsp;&nbsp;vijñānaśravaṇād antaḥ śītalāḥ śāntatā iva // Mo_3,4.7 //<br>
"vanabhūmiṣu mihikārambhaśyāmatāḥ" nīhārārambhaśyāmatāḥ | "uttasthuḥ" 
prādurbhūtāḥ | dināvasāne hi mihikāḥ uttiṣṭhanti | 
"mihikārambhaśyāmatāḥ" kā "iva" | "śāntatāḥ iva" kṣobharāhityānīva | 
yathā "śītalāḥ" santāpanāśakatvena śītalasvabhāvāḥ | "śāntatāḥ" | 
"vijñānaśravaṇāt" śrīvasiṣṭhoktavijñānaśravaṇena | "antaḥ" 
śrotṛjanamanassu | "uttasthuḥ" | tathety arthaḥ ||&nbsp;MoT_3,4.7 ||<br>
<br>
<br>
&nbsp;&nbsp;&nbsp;&nbsp;&nbsp;babhūvur alpasañcārā janā daśasu dikṣv api /<br>
&nbsp;&nbsp;&nbsp;&nbsp;&nbsp;sāvadhānatayā śrotum iva santyaktaceṣṭitāḥ // Mo_3,4.8 //<br>
dināvasāne svabhāvasiddhaṃ "janānām alpasañcāritvam" śravaṇārtham kṛtena ceṣṭitatyāgenotprekṣitam ||&nbsp;MoT_3,4.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;chāyā dīrghatvam ājagmur vāsiṣṭhaṃ varṇanakramam /<br>
&nbsp;&nbsp;&nbsp;&nbsp;&nbsp;iva śrotum aśeṣāṇāṃ vastūnāṃ dīrghakandharāḥ // Mo_3,4.9 //<br>
sāyaṃsamaye hi "chāyāḥ dīrghībhavanti" | yo 'pi kiñcic chrotum icchati 
so 'pi "dīrghakandharo" bhavatīti svabhāvadvayakathanam 
||&nbsp;MoT_3,4.9 ||<br>
<br>
<br>
&nbsp;&nbsp;&nbsp;&nbsp;&nbsp;pratīhāraḥ puraḥ prahvo bhūtvāha vasudhādhipam /<br>
&nbsp;&nbsp;&nbsp;&nbsp;&nbsp;deva snānadvijārcāsu kālo hy atigato bhṛśam // Mo_3,4.10 //<br>
"prahvo bhūtvā" namno bhūtvā | kim "āhe"ti karmāpekṣāyām uttarārdham 
karmatvena kathayati "deve"ti | "hi" niścaye ||&nbsp;MoT_3,4.10 ||<br>
<br>
<br>
<br>
śrīvasiṣṭhakṛtaṃ vāksaṃharaṇaṃ kathayati<br>
&nbsp;&nbsp;&nbsp;&nbsp;&nbsp;tato vasiṣṭho bhagavān saṃhṛtya madhurāṃ giram /<br>
&nbsp;&nbsp;&nbsp;&nbsp;&nbsp;adya tāvan mahārāja śrutam etāvad astu vaḥ // Mo_3,4.11 //<br>
&nbsp;&nbsp;&nbsp;&nbsp;&nbsp;prātar anyad vadiṣyāma ity uktvā maunavān abhūt /<br>
&nbsp;&nbsp;&nbsp;&nbsp;&nbsp;ity ākarṇyaivam astūktvā bhūpatir bhūtivṛddhaye // Mo_3,4.12 //<br>
&nbsp;&nbsp;&nbsp;&nbsp;&nbsp;puṣpārghyapādyasammānadakṣiṇādānapūjayā  /<br>
&nbsp;&nbsp;&nbsp;&nbsp;&nbsp;sa devarṣimunīn viprān pūjayām āsa sādaram // Mo_3,4.13 //<br>
śrotṝn śravaṇotsukān jñātvā āha "prātar" iti | "ākarṇyaiva" | na tu 
prativādaṃ kṛtvā&nbsp;| "saḥ" daśarathaḥ ||&nbsp;MoT_3,4.11-13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;athottasthau sabhā sarvā sarājamunimaṇḍalā /<br>
&nbsp;&nbsp;&nbsp;&nbsp;&nbsp;kuṇḍalākīrṇaraśmyoghapariveśāvṛtānanā // Mo_3,4.14 //<br>
"sabhā" janasamūhaḥ | sabhāṃ viśinaṣṭi | "kuṇḍale"ti | "kuṇḍalānām 
ākīrṇaḥ" samantāt visārī yaḥ "raśmyoghaḥ" kiraṇasamūhaḥ | tasya yaḥ 
"pariveśaḥ" maṇḍalaṃ&nbsp;| ten"āvṛtāni" janamukhāni | sabhāsamukhāni 
yasyāṃ | sā ||&nbsp;MoT_3,4.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;parasparāṃsasaṅghaṭṭaraṇatkeyūrakaṅkaṇā /<br>
&nbsp;&nbsp;&nbsp;&nbsp;&nbsp;hārabhārāhatasvarṇapaṭṭābhorastaṭāntarā // Mo_3,4.15 //<br>
"parasparaṃ aṃsasaṅghaṭṭāḥ" | tena milantaḥ | ata eva "raṇantaḥ" 
"keyūrāḥ kaṅkaṇāni" ca yasyāṃ | sā | "hārabhāraiḥ āhatāni 
suvarṇapaṭṭābhāni" "urastaṭāntarāṇi" urastaṭamadhyāni yasyāṃ | sā 
||&nbsp;MoT_3,4.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śekharotsargaviśrāntaprabuddhamadhupavrajaiḥ /<br>
&nbsp;&nbsp;&nbsp;&nbsp;&nbsp;saghuṅghumaśirobhāgā patadbhir iva mūrdhajaiḥ // Mo_3,4.16 //<br>
"śekhareṣu" sabhāsadapuṣpaśekhareṣu | "utsargeṇa" gandhodgiraṇena | 
"viśrāntāḥ" viśrāntiyuktāḥ | tathā "prabuddhāḥ" gandhaghrāṇane caturāḥ |
 ye "madhupāḥ" bhramarāḥ&nbsp;| teṣāṃ "vrajaiḥ" samūhaiḥ | 
"saghuṅghumaśirobhāgā" ghuṅghumaśabdayuktajanaśirodeśayuktā | 
"madhupavrajaiḥ" kair "iva" | "patadbhiḥ" patanaśīlaiḥ&nbsp;| 
"mūrdhajaiḥ" keśair "iva" kṛṣṇavarṇatvāt ||&nbsp;MoT_3,4.16 ||<br>
<br>
<br>
&nbsp;&nbsp;&nbsp;&nbsp;&nbsp;kāñcanābharaṇoddyotakanakīkṛtadiṅmukhāḥ  /<br>
&nbsp;&nbsp;&nbsp;&nbsp;&nbsp;buddhisthamunivāgarthasaṃśāntendriyavṛttayaḥ  // Mo_3,4.17 //<br>
&nbsp;&nbsp;&nbsp;&nbsp;&nbsp;jagmur nabhaścarā vyoma bhūcarā bhūmimaṇḍalam /<br>
&nbsp;&nbsp;&nbsp;&nbsp;&nbsp;cakrur dinasamācāraṃ svaṃ sarve sveṣu sadmasu // Mo_3,4.18 //<br>
"kāñcanābharaṇānāṃ" yaḥ "uddyotaḥ" prakāśaḥ | tena "kanakīkṛtāni" 
kanakarūpāṇi kṛtāni&nbsp;| "diṅmukhāni" yaiḥ | te tādṛśāḥ | tathā 
"buddhisthaḥ" buddhau sphuraṇaśīlaḥ | na tu vismāritaḥ | yaḥ 
"munivāgarthaḥ" | tena "saṃśāntāḥ" svaviṣayān prati anaunmukhyaṃ gatāḥ |
 "indriyavṛttayaḥ" indriyavyāpārāḥ ye | te tādṛśāḥ&nbsp;| "nabhaścarāḥ" 
ākāśacāriṇaḥ | "vyoma jagmuḥ" | "bhūcarāḥ bhūmimaṇḍalam jagmuḥ" | tataḥ 
"sarve" samastāḥ nabhaścarādayaḥ | "sveṣu sadmasu" nijeṣu gṛheṣu | "svaṃ
 dinasamācāraṃ cakruḥ"&nbsp;||&nbsp;MoT_3,4.17-18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;etasminn antare śyāmā yāminī samadṛśyata /<br>
&nbsp;&nbsp;&nbsp;&nbsp;&nbsp;janasaṅghātanirmukte gṛhe bālāṅganā yathā // Mo_3,4.19 //<br>
"etasmin antare" asmin samaye | "śyāmā" rātriḥ | "yāminī" yāmayuktā | 
"janasaṅghātanirmukte" janasamūhatyakte ||&nbsp;MoT_3,4.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;deśāntaraṃ bhāsayituṃ yayau divasanāyakaḥ /<br>
&nbsp;&nbsp;&nbsp;&nbsp;&nbsp;sarvatrālokakartṛtvam eva sātpuruṣaṃ vratam // Mo_3,4.20 //<br>
"ālokakartṛtvam" ālokakartṛbhāvaḥ | "sātpuruṣaṃ" satpuruṣasambandhinam ||&nbsp;MoT_3,4.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;udabhūd abhitaḥ sandhyā tārānikaradhāriṇī /<br>
&nbsp;&nbsp;&nbsp;&nbsp;&nbsp;utphullakiṃśukavanā vasantaśrīr ivoditā // Mo_3,4.21 //<br>
"udabhūt" prādurbhūtā ||&nbsp;MoT_3,4.21 ||<br>
<br>
<br>
&nbsp;&nbsp;&nbsp;&nbsp;&nbsp;cūtanīpakadambāgragrāmacaityagṛhodare /<br>
&nbsp;&nbsp;&nbsp;&nbsp;&nbsp;nililyire khagāś citte tadaṇḍavṛttayo yathā // Mo_3,4.22 //<br>
"khagāḥ" pakṣiṇaḥ | "nililyire" nilīnāḥ | kutra | 
"cūtanīpakadambāgragrāmacaityagṛhodare" | "cūtāś" ca "nīpāś" ca 
"kadambāgrāṇi" ca "grāmacaityāni" ca "gṛhodarāṇi" ca | tatra&nbsp;| 
"khagāḥ" kāḥ "yathā" | "tāḥ" "vṛttayaḥ" "yathā" | "yathā tāḥ vṛttayaḥ" 
śrāvakajanamanovyāpārāḥ | "citte nililyire" | tathety arthaḥ 
||&nbsp;MoT_3,4.22 ||<br>
<br>
<br>
<br>
sandhyārāgāvirbhāvaṃ kathayati<br>
&nbsp;&nbsp;&nbsp;&nbsp;&nbsp;bhānor bhāsā bhūṣitair meghaleśaiḥ<br>
&nbsp;&nbsp;&nbsp;&nbsp;&nbsp;kiñcit kiñcit kuṅkumacchāyayeva  /<br>
&nbsp;&nbsp;&nbsp;&nbsp;&nbsp;pāścātyo 'driḥ pītavāsās tamo'bdhes<br>
&nbsp;&nbsp;&nbsp;&nbsp;&nbsp;tārāhāraśrīyutaḥ khaṃ sametaḥ // Mo_3,4.23 //<br>
"kuṅkumacchāyayā" "iva" kuṅkumaracanāsadṛśayā | "bhānoḥ bhāsā" sūryasya 
bhāsā&nbsp;| "kiñcit kiñcit bhūṣitaiḥ" | pītatāṃ nītair iti yāvat |" 
meghaleśaiḥ" meghakhaṇḍaiḥ | upalakṣitaḥ "pāścātyaḥ" "adriḥ" astaśailaḥ |
 "tamo'bdheḥ" tamaḥākhyasya samudrasya&nbsp;| "pītavāsāḥ" śrīnārāyaṇaḥ 
āsīt | "pītavāsoyuktaś" cāsīt | bhānoḥ bhāsā bhūṣitānāṃ meghaleśānām eva
 pītavāsorūpatvāt | abdheś ca pītavāsasā śrīnārāyaṇena yuktatvaṃ yuktaṃ 
eva | "pāścātyaḥ adriḥ" kathambhūtaḥ | "tārāhāraśrīyutaḥ" | "tārā" eva 
"hāraḥ" yasya | saḥ "tārāhāraḥ" | "śriyā" śobhayā | yutaḥ | 
"śrīyutaḥ"&nbsp;| tārāhāraś cāsau śrīyutaś ca "tārāhāraśrīyutaḥ" | punaḥ
 kathambhūtaḥ | "kham" ākāśaṃ | "sametaḥ" gataḥ | ākāśavyāpīty arthaḥ | 
anyathā tārāhāratvam asambhavi syāt | śrīnārāyaṇasya ca 
tārāhārayuktatvaṃ lakṣmīyuktatvaṃ balyākramaṇena khasametatvaṃ ca 
sthitam eva&nbsp;||&nbsp;MoT_3,4.23 ||<br>
<br>
<br>
<br>
sandhyāśāntipūrvaṃ tamaḥsamutthānam kathayati<br>
&nbsp;&nbsp;&nbsp;&nbsp;&nbsp;pūjām ādāya sandhyāyāṃ prayātāyāṃ yathāgatam /<br>
&nbsp;&nbsp;&nbsp;&nbsp;&nbsp;andhakārāḥ samuttasthur vetālavalayā iva // Mo_3,4.24 //<br>
spaṣṭam ||&nbsp;MoT_3,4.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;avaśyāyakaṇaspandī helāvidhutapallavaḥ /<br>
&nbsp;&nbsp;&nbsp;&nbsp;&nbsp;komalaḥ kumudāśaṃsī vavāv āśītalo 'nilaḥ // Mo_3,4.25 //<br>
"kumudāśaṃsī" kumudagandheneti bhāvaḥ ||&nbsp;MoT_3,4.25 ||<br>
<br>
<br>
&nbsp;&nbsp;&nbsp;&nbsp;&nbsp;paramāndhyam upājagmur diśo 'pi sphuṭatārakāḥ /<br>
&nbsp;&nbsp;&nbsp;&nbsp;&nbsp;lambadīrghatamaḥkeśyo vidhavā iva yoṣitaḥ // Mo_3,4.26 //<br>
"lambāni dīrghatamāṃsy" eva "keśāḥ" yāsāṃ | tāḥ ||&nbsp;MoT_3,4.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;āyayau bhuvanaṃ tejaḥkṣīrapūreṇa pūrayan /<br>
&nbsp;&nbsp;&nbsp;&nbsp;&nbsp;rasāyanamayākāraḥ śaśikṣīrārṇavo nabhaḥ // Mo_3,4.27 //<br>
"tejaḥ" eva "kṣīrapūraḥ" | tena | "rasāyanamayākāraḥ" amṛtamayākāraḥ ||&nbsp;MoT_3,4.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jagmus timirasaṅghātāḥ palāyya kvāpy adṛśyatām /<br>
&nbsp;&nbsp;&nbsp;&nbsp;&nbsp;śrutajñānagiraś cittān mahīpānām ivājñatāḥ // Mo_3,4.28 //<br>
"śrutāḥ jñānagiraḥ" vasiṣṭhoktāḥ jñānavācaḥ yena | tat | tādṛśāt | 
"mahīpānāṃ" daśarathaprabhṛtīnāṃ | "ajñatāḥ" maurkhyāṇi 
||&nbsp;MoT_3,4.28 ||<br>
<br>
<br>
&nbsp;&nbsp;&nbsp;&nbsp;&nbsp;ṛṣayo bhūmipālāś ca munayo brāhmaṇās tathā /<br>
&nbsp;&nbsp;&nbsp;&nbsp;&nbsp;cetasīva vicitrārthāḥ svāspadeṣu viśaśramuḥ // Mo_3,4.29 //<br>
"vicitrārthāḥ" śrīvasiṣṭhagirāṃ sambandhino nānāvidhā arthāḥ | 
"svāspadeṣu" svagṛheṣu | "viśaśramuḥ" viśrāntiṃ cakruḥ 
||&nbsp;MoT_3,4.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yamakāyopamā śyāmā yayau timiramāṃsalā /<br>
&nbsp;&nbsp;&nbsp;&nbsp;&nbsp;āyayau mihikākārā tatra teṣām uṣā śanaiḥ // Mo_3,4.30 //<br>
"yamakāyopamā" yamaśarīrasadṛśī | "uṣā" | "teṣām" ṛṣīṇāṃ bhūmipālānāṃ ca&nbsp;||&nbsp;MoT_3,4.30 ||<br>
<br>
<br>
&nbsp;&nbsp;&nbsp;&nbsp;&nbsp;alakṣyatām upājagmus tārā nabhasi bhāsurāḥ /<br>
&nbsp;&nbsp;&nbsp;&nbsp;&nbsp;prabhātapavaneneva hṛtāḥ kuṅkumavṛṣṭayaḥ // Mo_3,4.31 //<br>
spaṣṭam ||&nbsp;MoT_3,4.31 ||<br>
<br>
<br>
&nbsp;&nbsp;&nbsp;&nbsp;&nbsp;dṛśyatām ājagāmārkaprabhonmīlitalocanā  /<br>
&nbsp;&nbsp;&nbsp;&nbsp;&nbsp;vivekavṛttir mahatāṃ manasīva navodgatā // Mo_3,4.32 //<br>
"vivekavṛttiḥ" vivekākhyo manovyāpāraḥ ||&nbsp;MoT_3,4.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sabhāṃ punar upājagmur nabhaścaramahīcarāḥ /<br>
&nbsp;&nbsp;&nbsp;&nbsp;&nbsp;hyastanena krameṇaiva kṛtaprātastanakramāḥ // Mo_3,4.33 //<br>
"nabhaścaramahīcarāḥ hyastanena krameṇa eva sabhām ājagmur" iti sambandhaḥ&nbsp;||&nbsp;MoT_3,4.33 ||<br>
<br>
<br>
&nbsp;&nbsp;&nbsp;&nbsp;&nbsp;sā pūrvasanniveśena viveśa vipulā sabhā /<br>
&nbsp;&nbsp;&nbsp;&nbsp;&nbsp;babhūvāspanditākārā vātamukteva padminī // Mo_3,4.34 //<br>
"pūrvasanniveśena" pūrvaracanayā | "aspanditākāratvaṃ" ca "sabhāyāḥ" 
śrīvasiṣṭhopadeśaśravaṇakutūhalena jñeyam ||&nbsp;MoT_3,4.34 ||<br>
<br>
<br>
&nbsp;&nbsp;&nbsp;&nbsp;&nbsp;atha prasaṅgam āsādya rāmo madhurayā girā /<br>
&nbsp;&nbsp;&nbsp;&nbsp;&nbsp;uvāca muniśārdūlaṃ vasiṣṭhaṃ vadatāṃ varam // Mo_3,4.35 //<br>
"prasaṅgam āsādya" | anyathā dhārṣṭyākhyadoṣaprasaṅgaḥ syād iti bhāvaḥ&nbsp;||&nbsp;MoT_3,4.35 ||<br>
<br>
<br>
kim uvācety apekṣāyām āha<br>
&nbsp;&nbsp;&nbsp;&nbsp;&nbsp;bhagavan manaso rūpaṃ kīdṛśaṃ vada me sphuṭam /<br>
&nbsp;&nbsp;&nbsp;&nbsp;&nbsp;yasmāt teneyam akhilā tanyate doṣamañjarī // Mo_3,4.36 //<br>
kiṃ tava manorūpakathanenety | atrāha "yasmād" iti | "tena" manasā | "iyam" sṛṣṭirūpā&nbsp;||&nbsp;MoT_3,4.36 ||<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;rāmāsya manaso rūpaṃ na kiñcid api dṛśyate /<br>
&nbsp;&nbsp;&nbsp;&nbsp;&nbsp;nāmamātrād ṛte vyomno yathā śūnyajaḍākṛteḥ // Mo_3,4.37 //<br>
he "rāmā"smābhiḥ "asya manasaḥ nāmamātrād ṛte" nāmamātravyatirekeṇa | 
"kiñcid api rūpaṃ na dṛśyate" | nāmamātram eva manasaḥ asti na rūpam iti
 bhāvaḥ&nbsp;| "asya manasaḥ" kathambhūtasya | "śūnyā" vicārāsahatvena 
na kiñcidrūpā&nbsp;| "jaḍā" sākṣigrahaṇāpekṣasiddhikatvena 
jāḍyaguṇayuktā | "ākṛtiḥ" svarūpaṃ yasya | tat | tādṛśasya kasya "yathā"
 | "vyomnaḥ yathā" | yathā vyoma śūnyajaḍākṛti bhavati | tathety 
arthaḥ&nbsp;||&nbsp;MoT_3,4.37 ||<br>
<br>
<br>
<br>
etad eva dṛḍhīkaroti<br>
&nbsp;&nbsp;&nbsp;&nbsp;&nbsp;na bāhye nāpi hṛdaye sadrūpaṃ vidyate manaḥ /<br>
&nbsp;&nbsp;&nbsp;&nbsp;&nbsp;sarvatraiva sthitaṃ caitad viddhi rāma yathā nabhaḥ // Mo_3,4.38 //<br>
"manaḥ bāhye sadrūpaṃ na vidyate" bāhyendriyaiḥ adṛśyamānatvāt | "hṛdaye
 'pi" hṛdayadeśe 'pi | "sadrūpaṃ na vidyate" | na hi hṛdayadeśe mano 
nāma kiñcil labhyate | he "rāma" | tvam | "etat" manaḥ | "sarvatraiva" 
bāhye hṛdaye ca | "sthitaṃ viddhi" jānīhi | saṅkalpākhyasya tatkāryasya 
bāhye hṛdaye ca sphuramāṇatvāt | saṅkalpo 'pi hi bāhyaṃ ghaṭādikaṃ 
hṛdayasthaṃ sukhādikaṃ ca viṣayīkaroti | "manaḥ" kiṃ "yathā" | "nabho 
yathā" | yathā nabhaḥ "sarvatraiva sthitaṃ" bhavati | tathety 
arthaḥ&nbsp;||&nbsp;MoT_3,4.38 ||<br>
<br>
<br>
<br>
nanu tathāpy asya svarūpaṃ vaktavyaṃ | na hi sarvathā asataḥ sarvatra sthitatvaṃ yuktam ity | atrāha<br>
&nbsp;&nbsp;&nbsp;&nbsp;&nbsp;idam asyāsad utpannaṃ mṛgatṛṣṇāmbusannibham /<br>
&nbsp;&nbsp;&nbsp;&nbsp;&nbsp;rūpaṃ tu śṛṇu saṅkṣepād dvitīyendubhramopamam // Mo_3,4.39 //<br>
tvaṃ | "asya" manasaḥ | "asat utpannam" mithyā prādurbhūtam | ata eva 
"mṛgatṛṣṇāmbusannibham" | tathā "dvitīyendubhramopamam" | "idam" 
anubhūyamānam&nbsp;| "rūpaṃ" svarūpaṃ | "saṅkṣepāt śṛṇu" 
||&nbsp;MoT_3,4.39 ||<br>
<br>
<br>
<br>
manaḥsvarūpam eva kathayati<br>
&nbsp;&nbsp;&nbsp;&nbsp;&nbsp;sādho yad etad arthasya pratibhānaṃ prathāṃ gatam /<br>
&nbsp;&nbsp;&nbsp;&nbsp;&nbsp;sato vāpy asato vāpi tan mano viddhi netarat // Mo_3,4.40 //<br>
he "sādho" | "sataḥ" "asataḥ vā arthasya" padārthasya | "yat etat 
pratibhānam" sphuraṇam&nbsp;| padārthatayā anusandhānam iti yāvat | 
"prathāṃ" dārḍhyaṃ | "gataṃ" bhavati&nbsp;| tvaṃ "tat manaḥ viddhi" | 
"itarat" tārkikādibhiḥ vikalpitaṃ paramāṇvādirūpaṃ | "manaḥ" "na" 
bhavati | "sataḥ asato ve"ti vādibhedam āśrityoktam ||&nbsp;MoT_3,4.40 
||<br>
<br>
<br>
punaḥ punaḥ etad eva kathayati<br>
&nbsp;&nbsp;&nbsp;&nbsp;&nbsp;yad arthapratibhānaṃ tan mana ity abhidhīyate /<br>
&nbsp;&nbsp;&nbsp;&nbsp;&nbsp;anyan na kiñcid apy asti mano nāma kadācana // Mo_3,4.41 //<br>
"arthapratibhānam" artheṣv arthatāsphuraṇam ||&nbsp;MoT_3,4.41 ||<br>
&nbsp;&nbsp;&nbsp;&nbsp;&nbsp;saṅkalpanaṃ mano viddhi saṅkalpāt tan na bhidyate /<br>
&nbsp;&nbsp;&nbsp;&nbsp;&nbsp;yathā dravatvāt salilaṃ tathā spando yathānilāt // Mo_3,4.42 //<br>
spaṣṭam ||&nbsp;MoT_3,4.42 ||<br>
<br>
<br>
&nbsp;&nbsp;&nbsp;&nbsp;&nbsp;yatra saṅkalpanaṃ tatra tan mano 'ṅga tathā sthitam /<br>
&nbsp;&nbsp;&nbsp;&nbsp;&nbsp;saṅkalpamanasī bhinne na kadācana kecana // Mo_3,4.43 //<br>
"yatra" yasyām avasthāyāṃ | "saṅkalpanaṃ" bhavati | he "aṅga" | "tatra" 
tasyām avasthāyāṃ | "tat" prasiddhaṃ | "manaḥ" "tathā" tena 
saṅkalpanākhyena rūpeṇa | "sthitaṃ" bhavati | "kecana" anirvācye | 
"saṅkalpamanasī" | "kadācana" jātu | "bhinne na" bhavataḥ | 
ekasvarūpatvāt ||&nbsp;MoT_3,4.43 ||<br>
<br>
<br>
&nbsp;&nbsp;&nbsp;&nbsp;&nbsp;satyam asty athavāsatyaṃ yad arthapratibhāsanam /<br>
&nbsp;&nbsp;&nbsp;&nbsp;&nbsp;tāvanmātraṃ mano viddhi tad brahmaiṣa pitāmahaḥ // Mo_3,4.44 //<br>
"satyam athavā asatyaṃ yat arthapratibhāsanam" arthasphuraṇam | "asti" |
 tvaṃ | "tāvanmātraṃ tat" arthapratibhāsanam | "manaḥ" cittaṃ | "viddhi"
 jānīhi | "tat" arthapratibhāsanarūpaṃ manaḥ | "eṣaḥ" śāstreṣu kathitaḥ |
 "pitāmahaḥ" pitāmahety aparaparyāyaḥ "brahmā" bhavati | 
sarvasṛṣṭikāraṇatvāt | sṛṣṭikāraṇasyaiva śāstreṣv api brahmatvakathanāt 
||&nbsp;MoT_3,4.44 ||<br>
<br>
<br>
svapnādau sarvair anubhūyamānātivāhikadeharūpatvaṃ manasaḥ kathayati<br>
&nbsp;&nbsp;&nbsp;&nbsp;&nbsp;ātivāhikadehātmā mana ity abhidhīyate /<br>
&nbsp;&nbsp;&nbsp;&nbsp;&nbsp;ādhibhautikabuddhis tu sadā dhīs tu cirasthitiḥ // Mo_3,4.45 //<br>
paṇḍitaiḥ "ātivāhikasya" kṣaṇāntare varṣaprāpyadeśaprāptyā sphuṭam 
ativahanaśīlasya | "dehasyā"rthāt svapnasaṅkalpādau pratibhāsamānasya 
dehasy"ātmā" svarūpaṃ | "mana ity abhidhīyate" | na tu tārkikābhimataḥ 
paramāṇuḥ | na hi tasya proktasvarūpam ativahanaṃ yujyate | tadārabdhe 
sthūladehe tadadarśanāt&nbsp;| etatprasaṅgena 
buddhidārḍhyasyādhibhautikadehatvaṃ sādhayati "ādhibhautike"ti | "tu" 
vyatireke | paṇḍitaiḥ "ādhibhautikabuddhiḥ" ādhibhautikadehākārā buddhiḥ
 | ādhibhautikadehasvarūpam iti yāvat | "cirasthitiḥ dhīḥ" iti dārḍhyaṃ 
gatā ātivāhikadehaviṣayā buddhir iti | "sadābhidhīyate" | 
manaḥsvarūpātivāhikadehaviṣayā buddhir eva hi dārḍhyaṃ 
gatādhibhautikabhāvena sphurati&nbsp;| na tu māṃsamayaḥ ādhibhautiko 
nāma kaścit pṛthag asti yathā tathā sato 'pi tasya buddhiviṣayatvaṃ vinā
 asatkalpatvāt | buddhiviṣayatve tu buddhirūpatvānapāyāt | viṣayo hi sa 
evocyate yaḥ viṣayyagrastha iva bhāsate | anyathā pītadravyasyāpi 
nīlajñānaviṣayatvāpātāt | dvitīyaḥ "tu"śabdaḥ pādapūraṇārthaḥ 
||&nbsp;MoT_3,4.45 ||<br>
<br>
<br>
<br>
dṛśyatvasādhanārthaṃ manasaḥ dṛśyaparyāyatvaṃ kathayati<br>
&nbsp;&nbsp;&nbsp;&nbsp;&nbsp;avidyā saṃsṛtiś cittaṃ mano bandho malaṃ tamaḥ /<br>
&nbsp;&nbsp;&nbsp;&nbsp;&nbsp;iti paryāyanāmāni dṛśyasya vidur uttamāḥ // Mo_3,4.46 //<br>
ataḥ manaḥ dṛśyam evānyathā dṛśyaparyāyatvam asya na syād iti&nbsp;||&nbsp;MoT_3,4.46 ||<br>
<br>
<br>
nanu padārthagrāhakatayā bhāsamānasya manasaḥ kathaṃ dṛśyaparyāyatvaṃ yuktam ity | atrāha<br>
&nbsp;&nbsp;&nbsp;&nbsp;&nbsp;na hi dṛśyād ṛte kiñcin manaso rūpam asti hi /<br>
&nbsp;&nbsp;&nbsp;&nbsp;&nbsp;dṛśyaṃ cotpannam evaitan neti vakṣyāmy ahaṃ punaḥ // Mo_3,4.47 //<br>
"hi" yasmāt kāraṇāt | "dṛśyād ṛte kiñcit" dṛśyavyatiriktaṃ kiñcit | 
"manasaḥ rūpaṃ"&nbsp;| "hi" niścayena | "nāsti" | ataḥ manasaḥ 
dṛśyaparyāyatvaṃ yuktam iti bhāvaḥ | nanu tato 'pi kim ity | atrāha 
"dṛśyaṃ ce"ti | "etat dṛśyaṃ ca utpannaṃ na" bhavati | pūrvam uktatvāt |
 ataḥ manaḥ api anutpannam eva bhavatīti bhāvaḥ&nbsp;| nanu 
dṛśyānutpannatve mama pūrvaṃ niścayo na jāta ity atrāh"etī"ti | "aham" 
"iti" etat dṛśyānutpannatvam | "punaḥ vakṣyāmi" | durbodhatvād iti 
bhāvaḥ&nbsp;||&nbsp;MoT_3,4.47 ||<br>
<br>
<br>
<br>
dṛśyānutpannatvam eva kathayati<br>
&nbsp;&nbsp;&nbsp;&nbsp;&nbsp;yathā kamalabīje 'ntaḥ sthitā kamalamañjarī /<br>
&nbsp;&nbsp;&nbsp;&nbsp;&nbsp;mahācitparamāṇvantas tathā dṛśyaṃ jagat sthitam // Mo_3,4.48 //<br>
"yathā kamalamañjarī kamalabīje" padmākṣe | "antaḥ sthitā" bhavati | 
anyathā agre nirgamāsambhavaprasaṅgāt | "tathā dṛśyam jagat" 
dṛśikriyāviṣayībhūtaṃ jagat&nbsp;| "mahācitparamāṇvantaḥ" | "mahācit" 
aparicchinnā cit | sā evātisūkṣmatvāt "paramāṇuḥ" | tasy"āntaḥ" madhye |
 "sthitaṃ" bhavati | anyathā kutaḥ asyāḥ nirgamaḥ syāt iti bhāvaḥ&nbsp;|
 ato dṛśyasya mahācitaḥ pṛthaktvābhāvenānutpannatvam eveti paramo 
bhāvaḥ&nbsp;||&nbsp;MoT_3,4.48 ||<br>
<br>
<br>
etad eva punaḥ punaḥ kathayati<br>
&nbsp;&nbsp;&nbsp;&nbsp;&nbsp;prakāśasya yathāloko yathā vātasya copanam /<br>
&nbsp;&nbsp;&nbsp;&nbsp;&nbsp;yathā dravatvaṃ payaso dṛśyatvaṃ draṣṭur īdṛśam // Mo_3,4.49 //<br>
"ālokaḥ" arthaprākaṭyahetuḥ guṇaviśeṣaḥ | "copanaṃ" spandaḥ | 
draṣṭṛvyatiriktadṛśyasya sattā nāstīti bhāvaḥ ||&nbsp;MoT_3,4.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;aṅgadatvaṃ yathā hemni mṛganadyāṃ yathā jalam /<br>
&nbsp;&nbsp;&nbsp;&nbsp;&nbsp;bhittir yathā svapnapure tathā draṣṭari dṛśyadhīḥ // Mo_3,4.50 //<br>
spaṣṭam ||&nbsp;MoT_3,4.50 ||<br>
<br>
<br>
anena nyāyena draṣṭuḥ dṛśyamayatvaṃ yat siddhaṃ tad api malatvenonmṛjyatayā pratijānīte<br>
&nbsp;&nbsp;&nbsp;&nbsp;&nbsp;evaṃ draṣṭari dṛśyatvam ananyad iva yat sthitam /<br>
&nbsp;&nbsp;&nbsp;&nbsp;&nbsp;tad apy unmārjayāmy āśu tvaccittādarśato malam // Mo_3,4.51 //<br>
"evaṃ" sati | "draṣṭari" dṛśikriyākartari | "ananyat" uktanyāyenābhinnaṃ
 | "yat dṛśyatvam" dṛśikriyāviṣayatvaṃ | "sthitam iva" bhavati | ahaṃ | 
"malam" malabhāvena sthitam | "tat api" draṣṭur abhinnaṃ dṛśyatvam api |
 "tvaccittādarśataḥ" tvaccittadarpaṇāt | "unmārjayāmi" | yena sarvathā 
tvanmanasi dṛśyasparśo na syād | asattvenāpi bhāsamānaṃ dṛśyaṃ leśato 
duḥkhadam eva bhavatīti bhāvaḥ | nanu draṣṭur abhinnasya dṛśyatvasya 
kathaṃ malatvaṃ | vyatiriktasyaiva malatvād iti cet&nbsp;| satyam | 
draṣṭā svābhinnatvenāpi niścitaṃ dṛśyatvaṃ svabhinnatvam api āpādayati |
 svabhinnatvākhyaṃ pratiyoginaṃ vinā svābhinnatvasyāsiddher iti 
svabhinnatvāpādakasya dṛśyasya malatvaṃ sphuṭam eveti na ko 'pi 
virodhaḥ&nbsp;||&nbsp;MoT_3,4.51 ||<br>
<br>
<br>
<br>
nanu kimarthaṃ draṣṭur ananyatvena sthitasya malarūpasya api dṛśyatvasyonmārjanaṃ karoṣīty | atrāha<br>
&nbsp;&nbsp;&nbsp;&nbsp;&nbsp;yad draṣṭur asyādraṣṭṛtvaṃ dṛśyābhāve bhaved balāt /<br>
&nbsp;&nbsp;&nbsp;&nbsp;&nbsp;tad viddhi kevalībhāvam ata evāsataḥ sataḥ // Mo_3,4.52 //<br>
"asya" ātmatvena sthitasya | "draṣṭuḥ" dṛśikriyākartuḥ | "dṛśyābhāve" 
sati | "balāt" balena&nbsp;| svaprayatnaṃ vineti yāvat | "yat 
adraṣṭṛtvaṃ" "bhavet" | na hi dṛśyaṃ vinā draṣṭuḥ draṣṭṛtvaṃ nāma kiñcid
 asti | śaktibhāvena sthitasyāpi tasya svarūpatvānapāyāt | tvam | "tat" 
adraṣṭṛtvaṃ | "kevalībhāvam" muktiṃ | "viddhi" jānīhi&nbsp;| draṣṭuḥ 
dṛśyānaunmukhyamātrasyaiva muktitvāt | "draṣṭuḥ" kathambhūtasya&nbsp;| 
"ata evāsataḥ" "sataḥ" | draṣṭṛtvāpekṣayā "asataḥ" | kevalībhāvāpekṣayā 
"sataḥ"&nbsp;| na hy asataḥ kevalībhāvaḥ yuktaḥ | tathā cānirvācyasyety 
arthaḥ | ataḥ kevalībhāvasiddhaye sarvathā dṛśyonmārjanam eva kāryam iti
 bhāvaḥ ||&nbsp;MoT_3,4.52 ||<br>
<br>
<br>
<br>
nanu dṛśyābhāvaprabhāvāt siddhe 'pi adraṣṭṛtve kevalībhāvo na sidhyati |
 dṛśyaviṣayasya rāgādeḥ suṣuptivat vāsanābhāvena sthitatvād ity | atrāha<br>
&nbsp;&nbsp;&nbsp;&nbsp;&nbsp;tattām upagate bhāve rāgadveṣādivāsanā /<br>
&nbsp;&nbsp;&nbsp;&nbsp;&nbsp;śāmyaty aspandite vāte spandasaṅkṣubdhatā yathā // Mo_3,4.53 //<br>
"bhāve" antare tattve | "tattām" dṛśyābhāvakṛtāṃ adraṣṭṛtām | "upagate" 
sati | "rāgadveṣādivāsanā" pūrvaṃ bhātadṛśyaviṣayarāgadveṣādisaṃskāraḥ |
 "śāmyati" śāntiṃ vrajati | āśrayaviṣayayoḥ abhāvāt | suṣuptau tu 
āśrayaviṣayayoḥ vāsanābhāvena sthitatvāt tadanugatayoḥ rāgadveṣādikayor 
api vāsanābhāvenāvasthānam asti | na hi suṣuptau draṣṭṛdṛśyayoḥ samūlaṃ 
nāśaḥ asti | tataḥ utthitasya punaḥ tadāsthābhāvaprasaṅgāt | na hi 
samūlaṃ naṣṭe āsthā yuktā&nbsp;| dṛśyābhāve niścitānāṃ tu bhāsamāne 'pi 
dṛśye kadācid āsthā na vidyate | atra svamana eva sākṣikam ity alaṃ 
prapañcena | "rāgadveṣādivāsanā" kā "yathā" | "spandasaṅkṣubdhatā yathā"
 | yathā "vāte aspandite" sati | vātakṛtā "spandasaṅkṣubdhatā" 
spandarūpā saṅkṣubdhatā | naśyati&nbsp;| tathety arthaḥ | ataḥ 
dṛśyābhāvakṛtasyādraṣṭṛtvasya kevalībhāvatvaṃ yuktam eveti bhāvaḥ 
||&nbsp;MoT_3,4.53 ||<br>
<br>
<br>
<br>
etad eva atidurbodhatvāt punaḥ punaḥ kathayati<br>
&nbsp;&nbsp;&nbsp;&nbsp;&nbsp;asambhavati sarvasmin digbhūmyākāśarūpiṇi /<br>
&nbsp;&nbsp;&nbsp;&nbsp;&nbsp;prakāśye yādṛśaṃ rūpaṃ prakāśasyāmalaṃ bhavet // Mo_3,4.54 //<br>
&nbsp;&nbsp;&nbsp;&nbsp;&nbsp;trijagat tvam ahaṃ ceti dṛśye 'sattām upāgate /<br>
&nbsp;&nbsp;&nbsp;&nbsp;&nbsp;draṣṭuḥ syāt kevalībhāvas tādṛśo vimalātmanaḥ // Mo_3,4.55 //<br>
"digbhūmyākāśarūpiṇi" digbhūmyākāśasvarūpe | "prakāśye" prakāśanīye 
vastujāte&nbsp;| "asambhavati" sati | sambhavakriyākartṛtvam abhajati 
sati | "prakāśasya" sūryaprakāśasya | "yādṛśam amalaṃ" śuddham | 
indriyātītam iti yāvat | "rūpaṃ bhavet"&nbsp;| na hi sūryamaṇḍalāt 
niṣkrāntaḥ bhittau apatitaḥ prakāśaḥ netragamyaḥ bhavati | "trijagat 
tvaṃ ahaṃ ceti dṛśye asattām" abhāvam | "upāgate" sati&nbsp;| "draṣṭuḥ" 
dṛśyaprakāśakatayā sthitasya draṣṭuḥ | "tādṛśaḥ kevalībhāvaḥ" 
amalarūpatvaṃ | "syāt" bhavet | "draṣṭuḥ" kathambhūtasya | "amalātmanaḥ"
 cetyamalarūṣitacinmātrasvarūpasyānyathā kevalībhāvāparaparyāyaḥ 
nirmalībhāvaḥ ayuktaḥ syāt ||&nbsp;MoT_3,4.54-55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anantākhilaśailādipratibimbe hi yādṛśī /<br>
&nbsp;&nbsp;&nbsp;&nbsp;&nbsp;syād darpaṇe darpaṇatā kevalātmasvarūpiṇī // Mo_3,4.56 //<br>
&nbsp;&nbsp;&nbsp;&nbsp;&nbsp;ahaṃ tvaṃ jagad ityādau praśānte dṛśyasambhrame /<br>
&nbsp;&nbsp;&nbsp;&nbsp;&nbsp;syāt tādṛśī kevalatā sthite draṣṭary avīkṣake // Mo_3,4.57 //<br>
dārṣṭāntikagataṃ "praśānte" iti padaṃ dṛṣṭānte 'pi yojanīyaṃ | tenāyam 
arthaḥ | "hi" niścaye | "anantāḥ" ye "akhilāḥ śailādayaḥ" | tadrūpe 
"pratibimbe praśānte" sati | dārṣṭāntikatayā gṛhīte "darpaṇe" 
pratibimbabhāvam abhajati sati iti yāvat | "darpaṇe kevalātmasvarūpiṇī" 
kevaladarpaṇākhyasvarūpamayī | "yādṛśī darpaṇatā syāt" | "ahaṃ tvaṃ 
jagad ityādau dṛśyasambhrame" dṛśyākāre sambhrame&nbsp;| dṛśye iti yāvat
 | "praśānte" sati | tataḥ "avīkṣake" dṛśikriyām akurvati | "sthite 
draṣṭari" | "tādṛśī kevalatā syāt" | yathā pratibimbābhāve śuddhaṃ 
darpaṇamātram eva tiṣṭhati tathā dṛśyābhāve śuddhaḥ draṣṭā eva 
tiṣṭhatīti bhāvaḥ&nbsp;||&nbsp;MoT_3,4.56-57 ||<br>
<br>
<br>
<br>
dṛśyābhāvāsambhavaṃ manyamānaḥ śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;sac cen na śāmyatīdaṃ vā nābhāvo vidyate sataḥ /<br>
&nbsp;&nbsp;&nbsp;&nbsp;&nbsp;asattāṃ ca na vidmo 'smin dṛśye doṣapradāyini // Mo_3,4.58 //<br>
"vā"śabdaḥ yataḥśabdārthe | "idaṃ" dṛśyaṃ | "sat" sattābhāk "cet" | 
"cet" yadi bhavati | tadā "na śāmyati" | yataḥ "sataḥ" sattābhajataḥ | 
"abhāvaḥ na vidyate" | svarūpahāniprasaṅgāt | anyathā vahner api 
dāhakatvahāniḥ syāt | nanu tarhi asad eva bhavatv ity&nbsp;| atrāha 
"asattāṃ ce"ti | "doṣapradāyini" rāgādisvarūpadoṣapradāyini | asataḥ 
doṣapradāyitvaṃ na yuktaṃ vandhyāsutasyāpi tattvāpatter iti bhāvaḥ 
||&nbsp;MoT_3,4.58 ||<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;tasmāt katham iyaṃ śāmyed brahman dṛśyaviṣūcikā /<br>
&nbsp;&nbsp;&nbsp;&nbsp;&nbsp;nānodbhavabhramakarī duḥkhasantatidāyinī // Mo_3,4.59 //<br>
"nānodbhavaḥ" citrotpattiḥ | yaḥ "bhramaḥ" mithyājñānam | taṃ "karotī"ti tādṛśī&nbsp;||&nbsp;MoT_3,4.59 ||<br>
<br>
<br>
"unmārjayāmī"ti pratijñāṃ saphalīkartuṃ śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;asya dṛśyapiśācasya śāntyai mantram imaṃ śṛṇu /<br>
&nbsp;&nbsp;&nbsp;&nbsp;&nbsp;rāmātyantam ayaṃ yena mṛtim eṣyati naṅkṣyati // Mo_3,4.60 //<br>
he "rāma" | tvam | "asya" puraḥsphurataḥ | "dṛśyapiśācasya śāntyai" | 
"imam" vakṣyamāṇavākyakadambakasvarūpaṃ | "mantraṃ" "śṛṇu" | "yena" 
mantreṇa | "ayaṃ" dṛśyapiśācaḥ | "atyantam mṛtim" traikālikam abhāvam | 
"eti" gacchati | tataḥ vi"naṅkṣyati" adarśanaṃ yāti | yuktaṃ ca 
piśācasya mantreṇa maraṇam adarśanaṃ ca ||&nbsp;MoT_3,4.60 ||<br>
<br>
<br>
<br>
mantram eva kathayati<br>
&nbsp;&nbsp;&nbsp;&nbsp;&nbsp;yad asti tasya nāśo 'sti na kadācana rāghava /<br>
&nbsp;&nbsp;&nbsp;&nbsp;&nbsp;yasmāt tan naṣṭam apy antar bījabhūtaṃ bhaved dhṛdi // Mo_3,4.61 //<br>
he "rāghava" | "yat" vastu | sattāṃ bhajati | "tasya nāśaḥ kadācana" 
jātu | "na" sambhavati | "yasmāt tat" vastu | "naṣṭam api" kenacit 
parābhimatena samavāyikāraṇanāśādinā naṣṭam api | "hṛdi antaḥ" 
mānasāntaḥ | "bījabhūtam" | bījabhāvena sthitam vā sattārūpeṇa sthitam 
iti yāvat | "bhavati" | dṛśyate hi naṣṭam api vastu hṛdi punaḥ punaḥ 
āvartamānam ||&nbsp;MoT_3,4.61 ||<br>
<br>
<br>
<br>
nanu tataḥ ko doṣaḥ ity | atrāha<br>
&nbsp;&nbsp;&nbsp;&nbsp;&nbsp;smṛtibījā cidākāśe punar udbhūya dṛśyadhīḥ /<br>
&nbsp;&nbsp;&nbsp;&nbsp;&nbsp;lokaśāilāmbarākāraṃ doṣaṃ vitanute 'tanum // Mo_3,4.62 //<br>
"smṛtibījā" smṛtikāraṇikā | "dṛśyadhīḥ" dṛśyākārā dhīḥ | dṛśyam iti 
yāvat | "cidākāśe udbhūya" prādurbhūya | "atanum" mahāntam | 
"lokaśailāmbarākāram doṣam"&nbsp;"punaḥ vitanute" sūkṣmaprapañcabhāvena 
viśeṣeṇa vistārayati | svapne dṛṣṭatvāt ||&nbsp;MoT_3,4.62 ||<br>
<br>
<br>
<br>
nanu tato 'pi kim ity | atrāha<br>
&nbsp;&nbsp;&nbsp;&nbsp;&nbsp;itthaṃ nirmokṣadoṣaḥ syān na ca tasyāṃśasambhavaḥ /<br>
&nbsp;&nbsp;&nbsp;&nbsp;&nbsp;yasmād devarṣimunayo dṛśyante muktibhājanam // Mo_3,4.63 //<br>
"itthaṃ" sati | "nirmokṣadoṣaḥ" mokṣābhāvaprasaṅgarūpaḥ doṣaḥ | "syāt" |
 sthūlasūkṣmabhāvena dvividhasya dṛśyābhāvasyaiva mokṣatvāt | nanu 
bhavatu saḥ doṣaḥ | kim asmākaṃ kariṣyatīty | atrāha "na ce"ti | "tasya"
 nirmokṣadoṣasya | "aṃśenā"pi "sambhavaḥ na ca" bhavati | "yasmāt 
devarṣimunayaḥ muktibhājanaṃ dṛśyante" ||&nbsp;MoT_3,4.63 ||<br>
<br>
<br>
punar apy etad eva kathayati<br>
&nbsp;&nbsp;&nbsp;&nbsp;&nbsp;yadi syāj jagadādīdaṃ tat syān mokṣo na kasyacit /<br>
&nbsp;&nbsp;&nbsp;&nbsp;&nbsp;bāhyastham astu hṛtsthaṃ vā dṛśyaṃ nāśāya kevalam // Mo_3,4.64 //<br>
"yadi idam jagadādi syāt" sattāṃ bhajet | tadā "kasyacit" kasyāpi 
pramātuḥ | "mokṣaḥ" dṛśyān muktiḥ | "na syāt" | yathā tathā sambhāvite 
'pi dṛśyanāśe smṛtiprabhāvāt sūkṣmatayā punaḥ dṛśyasphuraṇāt | yataḥ 
"dṛśyam bāhyastham" sthūlarūpam "astu" | "hṛtstham" sūkṣmarūpaṃ "vā 
astu" | "nāśāya" bandhākhyanāśotpādārtham bhavati | kṣobhakatvāviśeṣād 
iti bhāvaḥ | "ādi"śabdena suṣuptistaimityādeḥ grahaṇam | tasyāpi 
dṛśyatvād ||&nbsp;MoT_3,4.64 ||<br>
<br>
<br>
nanu tarhi kiṃ kāryam ity | atrāha<br>
&nbsp;&nbsp;&nbsp;&nbsp;&nbsp;tasmād imāṃ pratijñāṃ tvaṃ śṛṇu rāmātibhīṣaṇām /<br>
&nbsp;&nbsp;&nbsp;&nbsp;&nbsp;yām uttareṇa granthena nūnaṃ tvam avabudhyase // Mo_3,4.65 //<br>
"atibhīṣaṇatvaṃ" ca "pratijñāyāḥ" asambhavapravṛttatvena jñeyam ||&nbsp;MoT_3,4.65 ||<br>
<br>
<br>
śrīrāmāvabodhanimittam "uttaragrantham" eva kathayati<br>
&nbsp;&nbsp;&nbsp;&nbsp;&nbsp;ayam ākāśabhūtādirūpo 'haṃ ceti lakṣitaḥ /<br>
&nbsp;&nbsp;&nbsp;&nbsp;&nbsp;jagacchabdasya rāmārtho nanu nāsty eva kaścana // Mo_3,4.66 //<br>
he "rāma" | "nanu" niścaye | "ākāśabhūtādirūpaḥ" | tathā "ahaṃ ceti 
lakṣitaḥ" niścitaḥ&nbsp;| "ayam jagacchabdasyārthaḥ" abhidheyam | 
paramārthataḥ "nāsty eva" sattāṃ na bhajati eva | na tu sattābhāg bhūtvā
 naśyati | tathā ca sati na nirmokṣadoṣaprasaṅgaḥ | na hi asataḥ 
bandhakatvaṃ dṛṣṭam iti bhāvaḥ | "ākāśasya bhūtatve" 'pi prādhānyena 
pṛthaṅnirdeśaḥ | "ādi"śabdena bhūtakāryāṇāṃ grahaṇam ||&nbsp;MoT_3,4.66 
||<br>
<br>
<br>
nanu puraḥsphurataḥ ahamādikasya jagataḥ kathaṃ sarvathā sattvaṃ yuktam ity&nbsp;| atrāha<br>
&nbsp;&nbsp;&nbsp;&nbsp;&nbsp;yad idaṃ dṛśyate kiñcid dṛśyajālaṃ purogatam /<br>
&nbsp;&nbsp;&nbsp;&nbsp;&nbsp;evaṃ brahmaiva tat sarvam ajarāmaram avyayam // Mo_3,4.67 //<br>
asmābhiḥ "yad idaṃ purogataṃ dṛśyajālaṃ" nīlasukhādirūpaḥ dṛśyasamūhaḥ |
 "dṛśyate" anubhūyate | "tat sarvam ajarāmaram" deharahitatvāt 
tanmātragatajarādirahitam&nbsp;| tathā "avyayam" nāśarahitam | 
"brahmaiva" jagattayā bṛṃhitaṃ śuddhacittattvam eva&nbsp;| "evam" 
jagadbhāvena bhavati | dṛśyate hi jalasya taraṅgabhāvena bhavanam | 
tathā ca sati bhāsamānasyāpi jagataḥ asattvaṃ yuktam eva | na hi jale 
bhāsamānasyāpi taraṅgasya sattvaṃ dṛṣṭam iti bhāvaḥ ||&nbsp;MoT_3,4.67 
||<br>
<br>
<br>
<br>
dṛśyasya brahmamātratvam eva dṛḍhīkaroti<br>
&nbsp;&nbsp;&nbsp;&nbsp;&nbsp;pūrṇe pūrṇaṃ prasarati pare śāntaṃ paraṃ sthitam /<br>
&nbsp;&nbsp;&nbsp;&nbsp;&nbsp;vyomany evoditaṃ vyoma brahma brahmaṇi tiṣṭhati // Mo_3,4.68 //<br>
"pūrṇe" nirapekṣe | "prasarati" sañcāraṃ karoti | svarūpasthe "pare" 
uttīrṇe | "brahmaṇi" bṛṃhite vastuni | atra saptamyantaiḥ 
śuddhacittattvasya kathanaṃ | prathamāntaiḥ tadrūpasya jagataḥ jñeyam | 
nanu kathaṃ pūrṇatvādiguṇayukte śuddhacittattve 'vasthānaṃ yuktam | 
nyūnasyādhike avasthānadarśanāt | sat-yam | avasthānam atrādheyabhāvena 
nāsti yenoktadoṣaprasaṅgaḥ syāt | kiṃ tu tanmātratābhāveneti nātra 
doṣaprasaṅgaḥ&nbsp;| ity alaṃ prapañcaiḥ ||&nbsp;MoT_3,4.68 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na dṛśyam asti no dṛk ca na draṣṭā na ca darśanam /<br>
&nbsp;&nbsp;&nbsp;&nbsp;&nbsp;na śūnyaṃ na jaḍaṃ no cic chāntam evedam ātatam // Mo_3,4.69 //<br>
"dṛśyam" dṛśikriyākarma | "nāsti" sattāṃ na bhajati | "dṛk" dṛśikriyā | 
"no" asti | "draṣṭā" dṛśikriyākartā | "ca nā"sti | "darśanam" 
dṛśikriyāsādhyaṃ phalaṃ | "ca nā"sti&nbsp;| sarveṣāṃ eṣāṃ 
pratītimātrasāratvāt | nanu tarhi etad abhāva evāstī-ty&nbsp;| atrāha 
"na śūnyam" iti | "śūnyam" dṛśyādyabhāvaḥ | ca "nā"sti | na hi sar-vathā
 asataḥ bhānaṃ yuktaṃ | śaśiśṛṅgāder api bhānāpatteḥ | nanu tarhi jāḍyam
 eva syāt | jāḍye hi sarveṣām asattā eva bhavatīty | atrāha "na jaḍam" 
iti | bhāvapradhānanirdeśaḥ "jaḍam" jaḍatvam&nbsp;| "nā"sti | tattve hi 
dṛśyādibhānam ayuktaṃ syāt | nanu tarhi śiṣṭā cid eva syād ity | atrāha 
"no cid" iti | "cit" cinmātram | "no" asti | cetyāpekṣatvena tasyāḥ 
sthitatvāt | cetyasya coktanyāyenāsambhavāt&nbsp;| nanu tarhi kim asti |
 na hi sarvathā asattā buddhyai ārohatīty | atrāha "śāntam" iti | 
"ātataṃ" samantāt sphuratsvarūpam | "idam" sarvam dṛśyādikam | "śāntam" |
 bhavati | cetyakṣobharahitaṃ cinmātraṃ bhavati&nbsp;||&nbsp;MoT_3,4.69 
||<br>
<br>
<br>
<br>
atra niścayam anāpnuvan śrīrāmaḥ muneḥ asambhavārthābhidhāyitvam āsañjayati<br>
&nbsp;&nbsp;&nbsp;&nbsp;&nbsp;vandhyāputreṇa piṣṭo 'driḥ śaśaśṛṅgaṃ pramāyate /<br>
&nbsp;&nbsp;&nbsp;&nbsp;&nbsp;prasārya bhujasaṅghātaṃ śilā nṛtyati tāṇḍavam // Mo_3,4.70 //<br>
&nbsp;&nbsp;&nbsp;&nbsp;&nbsp;sravanti sikatās tailaṃ paṭhanty upalaputrikāḥ /<br>
&nbsp;&nbsp;&nbsp;&nbsp;&nbsp;garjanti citrajaladā itīvedaṃ vacaḥ prabho // Mo_3,4.71 //<br>
"tave"ti śeṣaḥ | he "prabho" | "idam" tava "vacaḥ" | "iti" bhavati | 
evaṃrūpaṃ bhavati iti&nbsp;| kim "iti" | "vandhyāputreṇe"tyādi | janaiḥ 
"śaśaśṛṅgaṃ pramāyate" pramātum ārabhyate ity arthaḥ | "pramāyate" iti 
prayogaḥ ārṣaḥ | sarvathā asambaddhārthābhidhāyy eva tava vacanam iti 
bhāvaḥ | asambhavārthapratipādakatvāropaprakāśitāvinayanirāsanārthaṃ 
"prabho" ity āmantraṇam ||&nbsp;MoT_3,4.70-71 ||<br>
<br>
<br>
&nbsp;&nbsp;&nbsp;&nbsp;&nbsp;jarāmaraṇaduḥkhādiśailākāśamayaṃ jagat /<br>
&nbsp;&nbsp;&nbsp;&nbsp;&nbsp;nāstīti kim idaṃ nāma bhavatāpi mamocyate // Mo_3,4.72 //<br>
na hi pratyakṣam anubhūyamānasya jarādirūpasya bhāvajātasyāpahnavaḥ 
yukta iti bhāvaḥ | "api"śabdaḥ 
śrīvasiṣṭhasyāsambhavavāditvāyogyatvasūcanārthaḥ | "mame"ty anena svasya
 sacchiṣyatvaṃ dyotayati ||&nbsp;MoT_3,4.72 ||<br>
<br>
<br>
<br>
"yathe"ty etat satyam evāsti tarhi yuktaṃ "kathaye"ty | anenābhiprāyeṇāha<br>
&nbsp;&nbsp;&nbsp;&nbsp;&nbsp;yathedaṃ na sthitaṃ viśvaṃ notpannaṃ na ca vidyate /<br>
&nbsp;&nbsp;&nbsp;&nbsp;&nbsp;tathā kathaya me brahman yenaitan niścitaṃ bhavet // Mo_3,4.73 //<br>
"etat" sthityādyabhāvaḥ ||&nbsp;MoT_3,4.73 ||<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;nāsamanvitavāg asmi śṛṇu rāghava kathyate /<br>
&nbsp;&nbsp;&nbsp;&nbsp;&nbsp;yathedam asad ābhāti vandhyāputra ivāravī // Mo_3,4.74 //<br>
"aham" vasiṣṭhākhyaḥ aham | "asamanvitā" asambaddhā | "vāg" yasya | saḥ |
 tādṛśaḥ "nāsmi" | he "rāghava" | tvaṃ "śṛṇu" | "idaṃ" jagat | "yathā" 
yena prakāreṇa | "asat bhāti"&nbsp;| tvāṃ prati sphurati | mayā tathā 
"kathyate" | "idaṃ" ka "iva" | "āravī vandhyāputra iva"&nbsp;| āravakārī
 vandhyāputra iva | yathā saḥ asat bhāti | tathety 
arthaḥ&nbsp;||&nbsp;MoT_3,4.74 ||<br>
<br>
<br>
tad eva kathayati<br>
&nbsp;&nbsp;&nbsp;&nbsp;&nbsp;idam ādāv anutpannaṃ sargādau tena nāsty alam /<br>
&nbsp;&nbsp;&nbsp;&nbsp;&nbsp;idaṃ hi manasā bhāti svapnādau pattanaṃ yathā // Mo_3,4.75 //<br>
"idam" dṛśyaṃ jagat | "ādau" ādibhūte | "sargādau" cinmātrasya 
cetyonmukhatārūpe sargārambhe | anudbhūtaṃ āsīt | paramārthataḥ 
cinmātrabhāvād acyuteḥ&nbsp;| tataḥ bhinnayā sattayāśritaṃ na āsīt | na 
hi bahir api mṛdaḥ utpadyamānasya ghaṭasya mṛdaḥ bhinnā sattā dṛśyate | 
"tena" tataḥ kāraṇāt | "idam" jagat | "alam" atiśayena | "nāsti" sattāṃ 
na bhajati | "svapnapattanavat" cinmātrasākṣitāmātreṇa labdhasattākatvāt
 | nanu tarhi katham idaṃ bhāsate ity | atrāha "idam" iti | "hi" niścaye
 | "idaṃ" dṛśyam jagat&nbsp;| "manasā" vikalpena | "bhāti" dṛśyatayā 
sphurati | kim iva | "pattanam" iva | "yathā" "svapnādau pattanaṃ manasā
 bhāti" | tathety arthaḥ ||&nbsp;MoT_3,4.75 ||<br>
<br>
<br>
<br>
nanu satsvarūpeṇa manasā bhātasya dṛśyasya sattvaṃ yuktam evety | atrāha<br>
&nbsp;&nbsp;&nbsp;&nbsp;&nbsp;mana eva ca sargādāv anutpannam asadvapuḥ /<br>
&nbsp;&nbsp;&nbsp;&nbsp;&nbsp;tathaitac chṛṇu vakṣyāmi yathaitad anubhūyate // Mo_3,4.76 //<br>
"sargādau" proktasvarūpe sargārambhe | "manaḥ eva anutpannam" | ata 
ev"āsadvapuḥ" asatsvarūpaṃ bhavati | tvaṃ "śṛṇu" | "yathā" tvayā "etat 
anubhūyate" | aham "tathā etat vakṣyāmi" ||&nbsp;MoT_3,4.76 ||<br>
<br>
<br>
<br>
nanu prakṛtaṃ dṛśyāsattvakathanaṃ vihāya mano'sattvakathanam ayuktam ity&nbsp;| atrāha<br>
&nbsp;&nbsp;&nbsp;&nbsp;&nbsp;mano dṛśyamayaṃ doṣaṃ tanotīmaṃ kṣayātmakam /<br>
&nbsp;&nbsp;&nbsp;&nbsp;&nbsp;asad evāsadākāraṃ svapnaḥ svapnāntaraṃ yathā // Mo_3,4.77 //<br>
"manaḥ imam" puraḥ bhāsamānam | "kṣayātmakam" naśvarasvabhāvam | 
"dṛśyamayaṃ doṣam" dṛśyasvarūpaṃ doṣaṃ | "tanoti" vistārayati | "manaḥ" 
kathambhūtam | "asad eva" sphuraṇamātrarūpatvāt asatsvarūpam eva | 
"dṛśyamayaṃ doṣaṃ" kathambhūtam&nbsp;| "asadākāram" asatsvarūpam | asatā
 vistāryamāṇatvāt | na hy asatā vistāritaṃ sat bhavituṃ yogyam | 
vandhyāputravistāritasya vāgjālasyāpi sattāpatteḥ | "manaḥ" kaḥ 
"yathā"&nbsp;| "svapno" "yathā" | yathā asatsvarūpaḥ "svapnaḥ" 
"asadākāraṃ svapnāntaraṃ tanoti"&nbsp;| tathety arthaḥ | dṛśyate hi 
svapne svapnāntaram iti nātra vivādaḥ ||&nbsp;MoT_3,4.77 ||<br>
<br>
<br>
svāśrayabhūtaṃ dehaṃ praty api asyaiva kāraṇatvaṃ kathayati<br>
&nbsp;&nbsp;&nbsp;&nbsp;&nbsp;tat svayaṃ svairam evāśu saṅkalpayati dehakam /<br>
&nbsp;&nbsp;&nbsp;&nbsp;&nbsp;teneyam indrajālaśrīr vitatena vitanyate // Mo_3,4.78 //<br>
"tat" manaḥ | idaṃ "dehakam" ātmatayā bhāsamānaṃ sthūladeham | "āśu" 
śīghraṃ&nbsp;| "svayam" anyasāhāyyānapekṣaṃ | "svairam" svecchayā | 
"saṅkalpayati" saṅkalpamātreṇa sampādayati | punar api prakṛtam eva 
kathayati "teneyam" iti | "tena" manasā | "iyam" dṛśyatvena bhāsamānā 
||&nbsp;MoT_3,4.78 ||<br>
<br>
<br>
uktam arthaṃ sargāntaślokena saṅgṛhya kathayati<br>
&nbsp;&nbsp;&nbsp;&nbsp;&nbsp;sphurati gacchati valgati yācate bhavati majjati saṃharati svayam /<br>
&nbsp;&nbsp;&nbsp;&nbsp;&nbsp;aparatām upayāty api kevalaṃ calati cañcalaśaktitayā manaḥ // Mo_3,4.79 //<br>
upalakṣaṇaṃ caitat | tena yā kācit kriyā iha bhavati sā manaḥkṛtā eva bhavatīti saṅkṣiptārtha iti śivam ||&nbsp;MoT_3,4.79 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe caturthaḥ sargaḥ ||<br>
<br>
<br>
*********************************************************************<br>
<br>
evaṃ manonirṇayam avaśyakartavyatayā śrutvā śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;bhagavan muniśārdūla kim iveha mano bhrame /<br>
&nbsp;&nbsp;&nbsp;&nbsp;&nbsp;vidyate katham utpannaṃ mano māyāmayaṃ kutaḥ // Mo_3,5.1 //<br>
"bhagavan muniśārdūla" he bhagavan muniśreṣṭha | "iha bhrame" asmin 
jagadrūpe bhrame | "manaḥ kim iva vidyate" kiṃsvarūpam ivāsti | tathā 
"katham utpannam" kena prakāreṇa prādurbhūtam | "manaḥ māyāmayaṃ" 
māyāsvarūpaṃ "kutaḥ" bhavati ||&nbsp;MoT_3,5.1 ||<br>
<br>
<br>
tatrāpy "ādau utpattim" eva kathayety abhiprāyeṇāha<br>
&nbsp;&nbsp;&nbsp;&nbsp;&nbsp;utpattim ādāv iti me samāsena vada prabho /<br>
&nbsp;&nbsp;&nbsp;&nbsp;&nbsp;pravakṣyasi tataḥ śiṣṭaṃ vaktavyaṃ vadatāṃ vara // Mo_3,5.2 //<br>
he "prabho" | tvam | "me iti utpattim" manoniṣṭhām utpattim | matpṛṣṭaṃ 
"śiṣṭaṃ" syāt | tat "pravakṣyasi" kathayiṣyasi | svayam eva śiṣṭatvād 
iti bhāvaḥ ||&nbsp;MoT_3,5.2 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;mahāpralayasampattāv asattāṃ samupāgate  /<br>
&nbsp;&nbsp;&nbsp;&nbsp;&nbsp;aśeṣadṛśye sargādau śāntam evāvaśiṣyate // Mo_3,5.3 //<br>
"mahāpralayasya" turyākhyasyāvasthāviśeṣasya mahākalpāntasamayasya vā | 
"sampattau" pūrṇatāyāṃ satyāṃ | "sargādau aśeṣadṛśye" 
sṛṣṭisaṃhāratatsaṃskārarūpe samaste dṛśye | "asattām" adarśanam | 
"samupāgate" sati | "śāntam eva" śanaiḥ śanaiḥ sargādināśasākṣitākhyāt 
kṣobhād api niṣkrāntam kim apy anirvācyaṃ tattvam ev"āvaśiṣyate" śiṣṭam 
bhavati | atra sargaḥ svaviṣayaṃ padārthajātasākṣi prati | saṃhāraḥ 
svasādhyam padārthābhāvaṃ | saṃskāraḥ padārthasaṃskāraṃ 
padārthābhāvaṃ&nbsp;| tayoḥ saṃskāraḥ padārthasaṃskāraṃ 
padārthābhāvasaṃskāraṃ ceti vibhāgo jñātavyaḥ ||&nbsp;MoT_3,5.3 ||<br>
<br>
<br>
<br>
śāntāvaśiṣṭam eva sphuṭaṃ kathayati<br>
&nbsp;&nbsp;&nbsp;&nbsp;&nbsp;āste 'nastamito bhāsvān ajo devo nirāmayaḥ /<br>
&nbsp;&nbsp;&nbsp;&nbsp;&nbsp;sarvadā sarvakṛt sarvaḥ paramātmā maheśvaraḥ // Mo_3,5.4 //<br>
"paramātmā" sarveṣāṃ paramārthataḥ ahantāviṣayatayā bhāsamānam kim apy 
āntaraṃ tattvam | "āste" tiṣṭhati | prathamam mahāpralayasākṣibhāvena 
tadanantaram api yathā tathā kalpyamānānāṃ svābhāvānāṃ sākṣibhāvena 
sthitatvāt | atra "sarvadā" sthitasyātmanaḥ sthitivartamānatākathanaṃ 
pramātrapekṣayā prayuktatvāt na doṣāvaham&nbsp;| kathambhūtaḥ asau 
"paramātme"ty apekṣāyāṃ viśeṣaṇāni kathayati "anastamita" iti | 
"anastamitaḥ" yathā tathā kalpitasya svāstasyāpi grāhakatvena sthitatvāt
 phalataḥ astarahitaḥ | "bhāsvān" sākṣitayā sarvaprakāśakatvāt 
sūryasvarūpaḥ | āścaryaṃ ca bhāsvataḥ anastamitatvam&nbsp;| "ajaḥ" 
janmarahitaḥ | prādurbhūtiḥ hi janma | sā ca tasya na yuktā | ātmatvena 
sadā prādurbhūtatvāt | na hy ātmanaḥ aprādurbhūtatvaṃ kadāpi 
yuktam&nbsp;| svāprādurbhūter api grāhakatayā sthitatvāt | "devaḥ" 
krīḍāśīlaḥ | anyathā etādṛśaṃ jagat kathaṃ prādurbhavet | akrīḍāśīlo hi 
hastacālanamātrād api parāṅmukho bhavati | "nirāmayaḥ" māyākhyarogāt 
niṣkrāntaḥ | anyathā māyākhyāmayagrastatvāt māyāprerakatvam ayuktam syāt
 | na hi āmayagrastaḥ āmayaprerako bhavati&nbsp;| "sarvadā sarvakṛt" 
sarveṣu deśeṣu kāleṣu ca sarvakārī | anyathā anubhūyamānaḥ sarvadā 
sarvodbhavaḥ ayuktaḥ syāt | "sarvaḥ" sarvasvarūpaḥ | anyathā padārthānāṃ
 kiṃmayatvaṃ syāt | "maheśvaraḥ" paramaniyantā | anyathā sarve 
svasvabhāve niyatāḥ na syuḥ ||&nbsp;MoT_3,5.4 ||<br>
<br>
<br>
<br>
punar api tam eva viśinaṣṭi<br>
&nbsp;&nbsp;&nbsp;&nbsp;&nbsp;yato vāco nivartante yo muktair avagamyate  /<br>
&nbsp;&nbsp;&nbsp;&nbsp;&nbsp;yasya cātmādikāḥ sañjñāḥ kalpitā na svabhāvajāḥ // Mo_3,5.5 //<br>
"vācaḥ" samastāḥ laukikāḥ vaidikāś ca vācaḥ | "yataḥ" yasmāt 
paramātmanaḥ | "nivartante" | vāk hi saṅketaṃ puraskṛtya vastuni 
pravartate | saṅketaś ca paramātmani kartum aśakyaḥ | 
bāhyāntaḥkaraṇāgocaratvāt | indriyagocare eva vastuni hastagrāhikayā 
saṅketakaraṇaṃ dṛśyate | tarhi asau nāstīty | atrāha "yo muktair" iti | 
"muktaiḥ" eva dṛśyānāsaktacittaiḥ eva | na tu laukikaiḥ | "yaḥ 
avagamyate" ātmatayā jñāyate | muktāḥ hi śuddhaṃ kim api tattvaṃ 
ātmatayā jānanti | anyathā muktatvāyogāt | tathā cāsattā asya na yukteti
 bhāvaḥ | nanu vācāṃ tataḥ nivartanakathanam ayuktaṃ ātmādiśabdānāṃ 
tadvācakatvāt ity | atrāha "yasya ce"ti | tattvajñair iti śeṣaḥ | 
"kalpitāḥ" pravṛttinimittam anapekṣyaiva tailapāyikādisañjñāvat 
kalpanayā sthāpitāḥ ||&nbsp;MoT_3,5.5 ||<br>
nanu yadi saḥ eka evāsti tat kathaṃ sāṅkhyādibhiḥ puruṣādayaḥ kathitā ity | atrāha<br>
&nbsp;&nbsp;&nbsp;&nbsp;&nbsp;yaḥ pumān sāṅkhyadṛṣṭīnāṃ brahma vedāntavādinām /<br>
&nbsp;&nbsp;&nbsp;&nbsp;&nbsp;vijñānamātraṃ vijñānavidām ekāntanirmalam // Mo_3,5.6 //<br>
"sāṅkhyadṛṣṭīnāṃ" sāṅkhyadarśanaratānām | sāṅkhyāḥ hi prakṛtivyatiriktam
 jīvāparaparyāyaṃ puruṣam eva śeṣatvena kathayanti | sa ca vicāryamāṇaḥ 
uktaparamātmarūpatve eva viśrāmyatīti yuktam uktaṃ "yaḥ pumān 
sāṅkhyadṛṣṭīnām" iti | evaṃ sarvatra yojyam | tathā ca nāmabhedasyaiva 
sthitatvān noktadoṣaprasaṅga iti bhāvaḥ&nbsp;| nanu śrīvasiṣṭhena kiṃ 
darśanam āśrityedaṃ śāstram uktam iti cet | satyam | sarveṣāṃ darśanānāṃ
 sāram āśritya etenedaṃ śāstraṃ kṛtam | anyathā sarvamatāṅgīkāraḥ 
ayuktaḥ syāt | bāhulyena vedāntaśāstracarcā atra dṛśyate | tadapekṣayā 
stokena mahārahasyabhūtasya śivaśāstrasyāpi ity alam aprakṛtacintanena |
 "brahma" ajñānāśrayaviṣayībhūtam śāntam cittattvam | "vijñānamātram" 
ghaṭapaṭādiviṣayaṃ nirākāraṃ jñānam ||&nbsp;MoT_3,5.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yaḥ śūnyavādināṃ śūnyaṃ bhāsako yo 'rkatejasām /<br>
&nbsp;&nbsp;&nbsp;&nbsp;&nbsp;vaktā smartā ṛtaṃ bhoktā draṣṭā kartā sadaiva yaḥ // Mo_3,5.7 //<br>
"śūnyam" suṣuptau anubhūyamānaṃ na kiñcittvaṃ | upalakṣaṇaṃ caitat | 
tena sarveṣāṃ darśanānāṃ yat vastu viśrāntisthānaṃ bhavati tad asāv 
eveti jñeyam | punaḥ kathambhūto 'sau bhavatīty | atrāha "bhāsaka" iti |
 "yaḥ arkatejasām" arkādisvarūpāṇāṃ tejasāṃ | "bhāsakaḥ" 
netrākhyādhiṣṭhānaviśeṣādhiśrayaṇena prakāśakaḥ bhavati | tathā "yaḥ 
sadā eva" nityam eva | "ṛtam" satyatayā&nbsp;| paramārthataḥ iti yāvat |
 "vaktā smartā bhoktā draṣṭā kartā" bhavati | samastavaktrādyātmatvena 
sthitatvāt | "ṛtam" iti kriyāviśeṣaṇam ||&nbsp;MoT_3,5.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sad apy asad yo jagati yo dehastho 'pi dūragaḥ /<br>
&nbsp;&nbsp;&nbsp;&nbsp;&nbsp;citprakāśo hy ayaṃ yasmād āloka iva bhāsvataḥ // Mo_3,5.8 //<br>
"yaḥ" ātmā | "sad api" etāvataḥ jagadbhramasyādhiṣṭhānatayā sthitatvāt 
satsvarūpam api | "asat" bhavati | bāhyāntaḥkaraṇāgocaratvāt | "yaḥ" 
ātmā | "dehasthaḥ api" pāṣāṇarūpasya dehasyānyathā ceṣṭāśrayatvāyogāt 
tatrastho 'pi | "dūragaḥ" bhavati | anyathākāśasthitānāṃ sūryādīnāṃ 
grahaṇaṃ na syāt | "hi" niścaye | "ayaṃ citprakāśaḥ" padārthacetanarūpaḥ
 prakāśaḥ | "yasmāt" bhavati&nbsp;| ka "iva" | "āloka iva" | yathā 
"ālokaḥ" padārthadarśanam | "bhāsvataḥ" sūryād | bhavati | tathety 
arthaḥ ||&nbsp;MoT_3,5.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yasmād viṣṇvādayo devāḥ sūryād iva marīcayaḥ /<br>
&nbsp;&nbsp;&nbsp;&nbsp;&nbsp;yasmāj jaganty anantāni budbudā jaladher iva // Mo_3,5.9 //<br>
"devāś" cādhyātmikāḥ ādhidaivikāś ceti dvividhāḥ jñeyāḥ | tatra 
ādhidaivikāḥ prasiddhāḥ | ādhyātmikā yathā | manaḥ brahmā | buddhiḥ 
"viṣṇuḥ" | ahaṅkāraḥ rudraḥ | indriy"ādayaḥ" "devā" iti | "jaganty" api 
evaṃ dvividhāni jñeyāni | tāny api ādhidaivikāni prasiddhāni | 
ādhyātmikāni tu mānasikāḥ saṅkalpāḥ jñeyāḥ ||&nbsp;MoT_3,5.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yaṃ yānti dṛśyavṛndāni payāṃsīva mahārṇavam /<br>
&nbsp;&nbsp;&nbsp;&nbsp;&nbsp;ya ātmānaṃ padārthaṃ ca prakāśayati dīpavat // Mo_3,5.10 //<br>
"dṛśyavṛndāni yam" draṣṭṛrūpam yaṃ | "yānti" yasmin layībhavantīty 
arthaḥ | "yaḥ" śuddhacitsvarūpaḥ yaḥ |" ātmānam" cinmātrasvarūpam 
svātmānam | tathā "padārthaṃ" jātau ekavacanam | padārthāṃś ca "dīpavat 
prakāśayati" prakaṭīkaroti&nbsp;||&nbsp;MoT_3,5.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ākāśe yaḥ śarīre ca dṛśatsv apsu latāsu ca /<br>
&nbsp;&nbsp;&nbsp;&nbsp;&nbsp;pāṃsuṣv adriṣu vāteṣu pātāleṣu ca saṃsthitaḥ // Mo_3,5.11 //<br>
"yaḥ" ātmā | "ākāśe śarīre ca" | tathā "dṛśatsu" śilāsu | "apsu latāsu 
ca pāṃsuṣu" rajassu&nbsp;| "adriṣu" parvateṣu | "vāteṣu pātāleṣu ca 
saṃsthitaḥ" bhavati | upalakṣaṇaṃ caitat&nbsp;| tena sarvatra sthāvare 
sthita iti jñeyam | sthāvareṣu sthitatvaṃ ātmanaḥ katham astīti cet | 
satyam | sarve sthāvarāḥ tāvat vicāryamāṇāḥ anirvācyatāyām eva 
viśrāmyanti | anirvācyatā eva ca ātmanaḥ svarūpam iti na kaścid virodhaḥ
 | atha vā sthāvarāḥ tāvat ātmayuktāḥ nirātmakāḥ vā | nirātmakatve 
kiṃrūpatvaṃ teṣāṃ syāt&nbsp;| sātmakatve tu sphuṭam eva teṣv ātmanaḥ 
avasthānam iti yojyam ||&nbsp;MoT_3,5.11 ||<br>
<br>
<br>
&nbsp;&nbsp;&nbsp;&nbsp;&nbsp;yaḥ plāvayati saṃrabdhaṃ puryaṣṭakam itas tataḥ /<br>
&nbsp;&nbsp;&nbsp;&nbsp;&nbsp;yena mūkīkṛtā mūḍhāḥ śilādhyānam ivāsthitāḥ // Mo_3,5.12 //<br>
"yaḥ" ātmā | "puryaṣṭakam" antaḥkaraṇatrayaṃ tanmātrapañcakam 
itisvarūpaṃ puryaṣṭakaṃ | arthāc cetanavargam | "itaḥ tataḥ plāvayati" 
yatra tatra gamayati&nbsp;| ceṣṭāṃ kārayatīti yāvat | "mūḍhāḥ" jaḍāḥ | 
"yena" sāratayā sthitena ātmanā | "mūkīkṛtāḥ" vimarśāsamarthāḥ kṛtāḥ 
santaḥ | "śilādhyānam" śilāvat dhyānam | "āsthitāḥ iva" bhavanti | 
atyantajaḍā iva bhavantīti yāvat | mūḍhānām api paramārthataḥ 
śuddhacinmātrarūpatvāt "iva"śabdaprayogaḥ ||&nbsp;MoT_3,5.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vyoma yena kṛtaṃ śūnyaṃ śailā yena ghanīkṛtāḥ /<br>
&nbsp;&nbsp;&nbsp;&nbsp;&nbsp;āpo drutāḥ kṛtā yena dīpto yasya vaśād raviḥ // Mo_3,5.13 //<br>
"yena" sarvaśaktitvāt nistattvarūpatām āśritena yenātmanā | "vyoma" 
vyāpyatayā sthitam ākāśam | "śūnyam" nistattvasvarūpaṃ | "kṛtam" | tathā
 "yena" mṛcchilābhāvaṃ śritena yenātmanā | "śailāḥ" svavyāpyāḥ parvatāḥ |
 "ghanīkṛtāḥ" nibiḍāḥ sampāditāḥ | tathā "yena" dravatvabhāvaṃ gatena 
yenātmanā | "āpaḥ" svavyāpyāni jalāni | "drutāḥ" dravatvākhyaguṇayuktāḥ |
 "kṛtāḥ" | tathā "raviḥ" vyāpyabhāvena sthitaḥ sūryaḥ | "yasya vaśāt" 
dīpanaśīlatejobhāvaṃ gatasya yasyātmanaḥ vaśena | "dīpto" bhavati | 
upalakṣaṇaṃ caitat ||&nbsp;MoT_3,5.13 ||<br>
<br>
<br>
&nbsp;&nbsp;&nbsp;&nbsp;&nbsp;prasaranti yataś citrāḥ saṃsārāsāravṛṣṭayaḥ /<br>
&nbsp;&nbsp;&nbsp;&nbsp;&nbsp;akṣayāmṛtasampūrṇād ambhodād iva vṛṣṭayaḥ // Mo_3,5.14 //<br>
"akṣayam" nāśarahitam | yat "amṛtam" ānandarasaḥ | tena "sampūrṇāt" 
nirbharāt&nbsp;| "yataḥ" yasmāt ātmanaḥ | "saṃsārāsāravṛṣṭayaḥ" 
saṃsārarūpāḥ dhārāsāravṛṣṭayaḥ | "prasaranti" sañcaraṃ yānti | kā "iva" |
 "vṛṣṭayaḥ iva" | yathā "akṣayāmṛtasampūrṇāt" avināśijalapūrṇāt | 
"ambhodāt" meghāt | "vṛṣṭayaḥ prasaranti" | tathety arthaḥ 
||&nbsp;MoT_3,5.14 ||<br>
<br>
<br>
&nbsp;&nbsp;&nbsp;&nbsp;&nbsp;āvirbhāvatirobhāvamayyas tribhuvanormayaḥ /<br>
&nbsp;&nbsp;&nbsp;&nbsp;&nbsp;sphuranty avirataṃ yasmin ghṛṇāv iva marīcayaḥ // Mo_3,5.15 //<br>
"āvirbhāvatirobhāvamayyaḥ" āvirbhāvatirobhāvayuktāḥ | "tribhuvanormayaḥ"
 | "yasmin" arthāt samudrarūpe | "yasmin aviratam sphuranti" | kā "iva" |
 "marīcayaḥ iva" | yathā "ghṛṇau" sūrye | "marīcayaḥ sphuranti" | 
tathety arthaḥ ||&nbsp;MoT_3,5.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nāśarūpo 'vināśātmā yo 'ntaḥsthaḥ sarvavastuṣu /<br>
&nbsp;&nbsp;&nbsp;&nbsp;&nbsp;gupto yo vyatirikto 'pi sarvabhāveṣu saṃsthitaḥ // Mo_3,5.16 //<br>
"avināśātmā" yathā tathā sambhāvitasya svanāśasyāpi sākṣitayā sthitatvāt
 vināśarahitaḥ | "yaḥ" ātmā | "nāśarūpaḥ" bhavati | nāśabhāvenāpi 
sthitatvāt | anyathā ātmarahitasya nāśasya kena rūpeṇa bhānaṃ syāt | 
tathā "vyatiriktaḥ api" śuddhacinmātrarūpatvena 
samastapadārthottīrṇasvarūpaḥ api | "yaḥ" ātmā | "sarvabhāveṣu 
saṃsthitaḥ" bhavati | sāratayā sthitatvāt | viruddhaṃ ca avināśinaḥ 
vināśarūpatvam sarvabhāvavyatiriktasya "sarvabhāveṣu" 
saṃsthitatvam&nbsp;| "yaḥ" ātmā kathambhūtaḥ | "sarvavastuṣu antaḥsthaḥ"
 | "antaḥ" niyāmakatvena sthitaḥ&nbsp;| ata eva "guptaḥ" bahiḥ adṛśyaḥ 
||&nbsp;MoT_3,5.16 ||<br>
<br>
<br>
&nbsp;&nbsp;&nbsp;&nbsp;&nbsp;prakṛtivratatir vyomni jātā brahmāṇḍasatphalā /<br>
&nbsp;&nbsp;&nbsp;&nbsp;&nbsp;cittamūlendriyadalā yena nṛtyati vāyunā // Mo_3,5.17 //<br>
"prakṛtiḥ" jaganmūlakāraṇabhūtaṃ kim api tattvam | sā eva "vratatiḥ" 
latā | "yena vāyunā" yenātmarūpeṇa vātena | "nṛtyati" kāryabhāvena 
pariṇāme kartṛtvaṃ bhajati | anyathā 
kāryavargagatajaḍatvānyathānupapattyā jaḍarūpāyāḥ tasyāḥ kāryabhāvena 
pariṇāmaṃ prati kartṛtvāyogāt | "prakṛtivratatiḥ" kathambhūtā&nbsp;| 
"vyomni" na kiñcidrūpatayā ākāśasvarūpe cinmātre | "jātā" 
prādurbhūtā&nbsp;| tathā "brahmāṇḍam" eva "satphalaṃ" yasyāḥ | sā | 
tādṛśī | tathā "cittam" eva "mūlaṃ" yasyāḥ | sā | tādṛśī | tathā 
"indriyāṇy" eva "dalāṇi" yasyāḥ | sā | tādṛśī | cittamūlatvena prakṛteḥ 
pratītimātrasiddhatvamātram uktam iti brahmāṇḍamūlakāraṇabhūtāyāḥ 
prakṛteḥ kathaṃ tadantargatapuruṣacinmātramūlatvam uktam iti na 
paryanuyojyam ||&nbsp;MoT_3,5.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yaś cinmaṇiḥ prakacati pratidehasamudgakam /<br>
&nbsp;&nbsp;&nbsp;&nbsp;&nbsp;yasminn indau sphuranty etā jagajjālamarīcayaḥ // Mo_3,5.18 //<br>
"cinmaṇiḥ" cid eva maṇiḥ | prakāśakatvāt ratnam | tatsvarūpaḥ "yaḥ" ātmā
 | "pratidehasamudgakam" sarveṣu dehasamudgeṣu | "prakacati" jīvabhāvena
 sphura-ti&nbsp;| anyathā dehāntargatānāṃ jīvānāṃ kiṃrūpatvaṃ syāt | 
yuktaṃ ca samudgake ratnaprakacanam | "etāḥ" puraḥ dṛśyamānāḥ | 
"jagajjālamarīcayaḥ" | "yasmin indau sphuranti" | anyathā kimādhāram 
āsāṃ bhānaṃ syāt | na hi nirādhārasya jagajjālasya sphuraṇaṃ buddhim 
ārohati | marīcitvaṃ ca jagajjālasya citprakāśaviṣayatvena 
citprakāśatānapāyāj jñeyam | acidrūpo hi cidviṣayatāyogyo na bhavati | 
viruddhatvena tatsānnidhye tasya 
sannidhānāsambhavāt&nbsp;||&nbsp;MoT_3,5.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;praśāntacidghane yasmin sphuranty amṛtavarṣiṇi /<br>
&nbsp;&nbsp;&nbsp;&nbsp;&nbsp;dhārājalāni bhūtāni dṛṣṭayas taḍitaḥ sphuṭāḥ // Mo_3,5.19 //<br>
"amṛtavarṣiṇi" ānandavarṣiṇi | "praśāntacidghane yasmin" 
nirapekṣaśuddhacidākhyameghasvarūpe yasmin ātmani | "bhūtāni" samastāḥ 
padārthāḥ | "dhārājalāni" | "dṛṣṭayaḥ" tadviṣayāṇi jñānāni | "sphuṭāḥ" 
prakaṭāḥ | "taḍitaḥ" "sphuranti" | yuktaṃ ca jalavarṣiṇi meghe 
dhārājalānāṃ taḍitāṃ ca sphuraṇam | ānandavarṣitvaṃ cātmanaḥ 
parapremāspadatvena jñeyam | na hi ānandāvarṣī parapremāspado bhavati | 
ānandavarṣiṇi putrādau eva premāspadatvadarśanāt | ātmanaḥ 
parapremāspadatvaṃ ca sarveṣu svasākṣikam eveti nāyastam 
||&nbsp;MoT_3,5.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;camatkurvanti vastūni yadālokanayā mithaḥ /<br>
&nbsp;&nbsp;&nbsp;&nbsp;&nbsp;asaj jātam asad yena yena sat sattvam āgatam // Mo_3,5.20 //<br>
"vastūni" bhoktṛbhogyarūpāṇi bhāvajātāni | "mithaḥ" anyo'nyasmin | 
"yadālokanayā" yaddarśanena | yaddarśanabhāveneti yāvat | 
"camatkurvanti" ānandam anubhavanti | yaddarśanam eva teṣāṃ 
camatkārakāraṇam astīti yāvat | mithyā iti sāmānyākṣepeṇoktam | ayaṃ 
bhāvaḥ | bhoktāraḥ tāvat iṣṭāniṣṭān bhogyān anubhūya 
bhogyāntaranirapekṣā jāyante | anyathā tatkālaṃ viṣayīkṛtasya bhogyasya 
bhogaḥ samāptiṃ na vrajet | tatkālaṃ bhogyāntaranirapekṣatvaṃ ca tatra 
teṣāṃ camatkārānubhavanaṃ vinā na sidhyati | ekasmin viṣaye 
anubhūyamānena camatkāreṇaiva hi puruṣaḥ anyeṣu viṣayeṣu nirapekṣo 
bhavati | sa ca camatkāraḥ vicāryamāṇaḥ nairapekṣyakāraṇatvāt 
ātmasvarūpa eva bhavati | paramaviśrāntipadasvarūpasya ātmana eva 
nairapekṣyakāraṇatvāt iti yuktam eva bhoktuḥ bhogyeṣu yaddarśanarūpaṃ 
camatkārakāraṇam iti | anubhavamātragamye 'smin vastuni pratibhāvadbhiḥ 
svayam api yatanīyam ity alaṃ prapañcena | tathā "yena" sākṣitayā 
sthitena yenātmanā | "asat" "asat" "jātam" | tathā "yena" tādṛśena 
yenātmanā | "sat sattvam āgatam" | sākṣiṇaṃ vinā sadasadgatayoḥ 
sattvāsattvayoḥ asaṅkalpatvāt ||&nbsp;MoT_3,5.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;calatīdam anicchasya kāyāyo yasya sannidhau /<br>
&nbsp;&nbsp;&nbsp;&nbsp;&nbsp;jaḍaṃ paramaratnasya śāntam ātmani tiṣṭhataḥ // Mo_3,5.21 //<br>
"anicchasya" icchādhāramate rahitatvāt icchārahitasya | ata ev"ātmani" 
śānte | "tiṣṭhataś" calanecchākhyakṣobharahitaṃ tiṣṭhataḥ | "yasya 
paramaratnasya sannidhau jaḍaṃ" grāhyaikarūpatvena acetanam | "idaṃ 
kāyāyaḥ" śarīrākhyam "ayaḥ"&nbsp;| "calati" ceṣṭāṃ karoti | 
kāyaceṣṭākāraṇatvenābhimatasya prāṇasyāpi ātmaśaktiyuktatvena 
paramārthataḥ kāyacalanakāraṇatvāyogāt | 
bāhyaratnagatajaḍatvarāhityadyotanārthaṃ "parama"padopādānam | yuktam ca
 "ayasaḥ" ayaskāntākhyaratnasannidhāne calanam&nbsp;||&nbsp;MoT_3,5.21 
||<br>
<br>
<br>
<br>
&nbsp;&nbsp;&nbsp;&nbsp;&nbsp;niyatir deśakālau ca calanaṃ spandanaṃ kriyāḥ /<br>
&nbsp;&nbsp;&nbsp;&nbsp;&nbsp;iti yena gataṃ sattāṃ sarvasattvābhigāminā // Mo_3,5.22 //<br>
"niyatiḥ" padārtheṣu niyamādāyakaḥ śaktiviśeṣaḥ | "deśaḥ" 
padārthādhārabhūtaḥ vastuviśeṣaḥ | "kālaḥ" sūryacārādyanumeyaḥ 
kalanāmātrasvarūpaḥ padārthaparivartikārakaḥ ko 'pi vastuviśeṣaḥ | 
"calanam" sāmānyacalanam | "spandanaṃ" kriyāviṣayā ceṣṭā | "kriyā" 
pākādirūpaṃ karma | upalakṣaṇaṃ caitat | "iti" etat | 
"sarvasattvābhigāminā" samastasattāviṣayapadārthavyāpakena | "yenā"tmanā
 | "sattāṃ gatam" | vyāpakenaiva hi vyāpyaṃ sattāṃ labhate 
||&nbsp;MoT_3,5.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śuddhasaṃvinmayatvād yaḥ khaṃ bhaved vyomavittayā /<br>
&nbsp;&nbsp;&nbsp;&nbsp;&nbsp;padārthavittayārthatvam avatiṣṭhaty aniṣṭhitaḥ // Mo_3,5.23 //<br>
"śuddhasaṃvinmayatvāt" | "śuddhā" kenāpi rūpeṇa niṣṭhāṃ na gatā | yā 
"saṃvit" saṃvedanaṃ | tatsvarūpatvāt | "aniṣṭhitaḥ" kenāpi rūpeṇa 
niṣṭhāṃ na gataḥ | "yaḥ" | "vyomavittayā" vyomāham iti saṃvidyuktatvena |
 "khaṃ" vyoma | bhavati | padārthābhāvarūpaṃ bhavatīty arthaḥ | 
"padārthavittayā" padārtho 'ham iti saṃvidyuktatvena | "arthatvam" 
padārthabhāvam | "avatiṣṭhati" āśrayati | upasargasāmarthyāt "tiṣṭhater"
 āśrayaṇam arthaḥ | ghaṭatve niṣṭhitaḥ ghaṭaḥ paṭatāṃ na yātīti 
"aniṣṭhita" ity uktam&nbsp;||&nbsp;MoT_3,5.23 ||<br>
<br>
<br>
sargāntaślokenātmamāhātmyavarṇanaṃ samāpayati<br>
&nbsp;&nbsp;&nbsp;&nbsp;&nbsp;kurvann apīva jagatāṃ mahatām ananta-<br>
&nbsp;&nbsp;&nbsp;&nbsp;&nbsp;spandaṃ na kiñcana karoti kadācanāpi /<br>
&nbsp;&nbsp;&nbsp;&nbsp;&nbsp;svātmany anastamayasaṃvidi nirvikāre<br>
&nbsp;&nbsp;&nbsp;&nbsp;&nbsp;tyaktodayasthitimatiḥ sthita eka eva // Mo_3,5.24 //<br>
<br>
<br>
"ya" iti śeṣaḥ | yaḥ ātmā "mahatām jagatām anantaspandam kurvan api iva"
 jagatprādurbhāvānyathānupapattyā mahājagadviṣayam "anantaṃ spandaṃ" 
"kurvann apīva" | "kadācana kiñcana na karoti" atiśuddhena 
kartṛtvābhimānābhāvāt | anyathā "iva"śabdaprayogāyogāt | yaḥ 
kathambhūtaḥ | "anastamayasaṃvidi" | "anastamayā" yathā tathā kalpitasya
 svāstamayasyāpi sākṣitvenāvasthānāt paramārthataḥ astamayarahitā | yā 
"saṃvit" | tatsvarūpe | tathā "nirvikāre" rāgadveṣādirūpebhyaḥ 
vikārebhyaḥ niṣkrānte&nbsp;| "svātmani" svasvarūpe | "sthitaḥ" | punaḥ 
kathambhūtaḥ | "tyaktā udayasthityoḥ" jagadviṣayoḥ udayasthityoḥ | 
"matiḥ" yena&nbsp;| saḥ | tādṛśaḥ | jagataḥ udaye sthitau arthāt saṃhāre
 ca nirapekṣa ity arthaḥ&nbsp;| iti śivam ||&nbsp;MoT_3,5.24 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe pañcamaḥ sargaḥ || 3,5 ||<br>
<br>
*********************************************************************<br>
<br>
oṃ evaṃ paramātmanaḥ svarūpaṃ māhātmyaṃ ca pratipādya śrīrāmaṃ 
tatprāptiṃ prati tvaramāṇaṃ jñātvā sugamaṃ tatprāptyupāyaṃ kathayati<br>
&nbsp;&nbsp;&nbsp;&nbsp;&nbsp;asya devātidevasya parasya paramātmanaḥ /<br>
&nbsp;&nbsp;&nbsp;&nbsp;&nbsp;jñānād eva parā siddhir na tv anuṣṭhānakhedadā  // Mo_3,6.1 //<br>
"asya" proktasvarūpasya | "devātidevasya" niratiśayakrīḍāśīlasya 
dyotanaśīlasya ca niratiśaya"paramātmanaḥ" | "jñānād eva" jñānākhyād 
upāyād eva | "siddhiḥ" prāptirūpā siddhiḥ | bhavati | "asya siddhiḥ 
anuṣṭhānakhedadā" | "anuṣṭhānena" yaḥ "khedaḥ" | taṃ da"dā"tīti tādṛśī |
 "na" bhavati ||&nbsp;MoT_3,6.1 ||<br>
<br>
<br>
<br>
nanv anuṣṭhānaṃ vinā kathaṃ yuktatā syād ity | atrāha<br>
&nbsp;&nbsp;&nbsp;&nbsp;&nbsp;atra jñānam anuṣṭhānaṃ na tv anyad upayujyate /<br>
&nbsp;&nbsp;&nbsp;&nbsp;&nbsp;mṛgatṛṣṇājalabhrāntiśāntivedanarūpi tat // Mo_3,6.2 //<br>
"atra" asyāṃ ātmaprāptirūpāyāṃ siddhau | "jñānam anuṣṭhānaṃ" siddheḥ 
kāryasādhakaḥ prayatnaḥ | bhavati | "anyat" jñānākhyānuṣṭhānavyatiriktaṃ
 kāyavyāpārākhyaṃ | "anuṣṭhānaṃ nopayujyate" | "tat" jñānam | 
"mṛgatṛṣṇāyāṃ" yā "jalabhrāntiḥ" | tasyāḥ "śāntiḥ" | yena | tat | 
tādṛśaṃ yat "vedanam" | tadvat "rūpam"&nbsp;| asyāstīti tādṛśaṃ 
bhavati&nbsp;| samyagjñānarūpaṃ bhavatīty arthaḥ ||&nbsp;MoT_3,6.2 ||<br>
<br>
<br>
nanv īdṛśo 'sāv ātmā kutra tiṣṭhatīty | atrāha<br>
&nbsp;&nbsp;&nbsp;&nbsp;&nbsp;na caiṣa dūre nākāśe nālabhyo viṣamo na ca /<br>
&nbsp;&nbsp;&nbsp;&nbsp;&nbsp;svānandabhāsarūpo 'sau svadehād eva labhyate // Mo_3,6.3 //<br>
"eṣaḥ" ātmā | "dūre na ca" bhavati | svaśarīrāntarvartitvāt | etena 
dūrasthamahātīrthāśrayatvaśaṅkā nivāritā | "eṣaḥ" ātmā | "ākāśe na" 
bhavati | etena uparisthabhuvanāśrayatvaśaṅkā nivāritā | "eṣaḥ" ātmā | 
"alabhyaḥ" labdhum aśakyaḥ | "na" bhavati | sadā labdhatvāt | anyathā 
ātmatvāyogyatvāt | etena durlabhatvaśaṅkā nivāritā | "eṣaḥ" ātmā | 
"viṣamaḥ" kaṭhinaḥ | "na ca" bhavati | parapremāspadatvāt | na hi 
kaṭhine premāspadatvaṃ yuktam | paratvaviśeṣitasya tu premnaḥ kā kathā |
 etena aiśvaryaleśamadagrastarājādivat krauryāśaṅkā nivāritā | puruṣeṇa 
"svānandabhāsarūpaḥ" 
bhogādiviṣayanirapekṣasvayambhātānandapratibhāsasvarūpaḥ | "asau" ātmā |
 "svadehād eva" "labhyate" | "svānandabhāsarūpa" ity anena 
viṣamatvanirāsaḥ | "svadehād" ity anena dūrasthatvākāśasthatvayoḥ 
nirāsaḥ | "labhyate" ity anena alabhyatvanirāsaḥ&nbsp;||&nbsp;MoT_3,6.3 
||<br>
<br>
<br>
<br>
nanu tapaḥprabhṛtināpi kecid ātmaprāptiṃ kathayantīty | atrāha<br>
&nbsp;&nbsp;&nbsp;&nbsp;&nbsp;kiñcin nopakaroty atra tapodānavratādikam /<br>
&nbsp;&nbsp;&nbsp;&nbsp;&nbsp;svabhāvamātraviśrāntim ṛte nātrāsti sādhanam // Mo_3,6.4 //<br>
"atra" asyāṃ ātmaprāptirūpāyāṃ siddhau | "tapodānavratādikam kiñcit 
nopakaroti" leśenāpi upakāraṃ na karoti | bāhyāṅgatvena 
ārādupakārakatvāt | tapaḥprabhṛtinā hi sattvaśuddhir eva bhavati | 
nātmaprāptiḥ | "atra" asyāṃ ātmaprāptau | "svabhāvaviśrāntim ṛte" 
svarūpaviśrāntiṃ vihāya | "sādhanaṃ na" bhavati ||&nbsp;MoT_3,6.4 ||<br>
<br>
<br>
<br>
svabhāvaviśrāntau asamarthān prati upāyaṃ kathayati<br>
&nbsp;&nbsp;&nbsp;&nbsp;&nbsp;śāstrasatsaṅgasadyogiparataivātra kevalam /<br>
&nbsp;&nbsp;&nbsp;&nbsp;&nbsp;sādhanaṃ bodhanaṃ mohajālasya yad akṛtrimam // Mo_3,6.5 //<br>
"atra" asyām ātmaprāptau | "śāstraṃ" ca adhyātmaśāstraṃ | tac ca 
"satsaṅgasadyoginaḥ" ca "śāstrasatsaṅgasadyoginaḥ" | tatra "paratā" 
ekaniṣṭhatvam | "eva" | na tu tapaḥprabhṛtikam | "sādhanaṃ" upāyaḥ | 
bhavati | "sādhanaṃ" kiṃ | "yat mohajālasya" jagati jagattvajñānākhyasya
 mithyājñānaprapañcasya | lakṣaṇayā jagati jagattvajñānākhyasya 
mohajālayuktasya puruṣasy"ākṛtrimaṃ" sahajaṃ | "bodhanaṃ" brahmaivedam 
ity | evaṃbodhakāri bhavati ||&nbsp;MoT_3,6.5 ||<br>
<br>
<br>
<br>
śāstrādiparatāphalabhūtasyātmaviśrāntim prati sādhanabhūtasya mukhyam upāyatvaṃ kathayati<br>
&nbsp;&nbsp;&nbsp;&nbsp;&nbsp;ayaṃ sa deva ity eva samparijñānamātrataḥ /<br>
&nbsp;&nbsp;&nbsp;&nbsp;&nbsp;jantor na jāyate duḥkhaṃ jīvanmuktatvam eti ca // Mo_3,6.6 //<br>
"ayam" ahantayā idantayā ca puraḥsphuraṇaśīlaḥ ahaṅkārādikaḥ saṃsāraḥ | 
"saḥ" sarveṣāṃ paramārthataḥ ātmabhāvena sthitatvāt prasiddhaḥ | "devaḥ"
 dyotanaśīlaṃ krīḍāśīlaṃ ca cittattvaṃ bhavati | "ity eva" 
etāvanmātreṇaiva | "samparijñānamātrataḥ" samyagjñānamātreṇa | "jantoḥ 
duḥkhaṃ na jāyate" | pravāhāgatasya duḥkhasyāpi cinmātratvajñānāt | saḥ 
jantuḥ "jīvanmuktatvaṃ caiti" prāpnoti | śarīrasānnidhye 'pi muktatvāt 
||&nbsp;MoT_3,6.6 ||<br>
<br>
<br>
<br>
sādhanabhāvena prasiddhasya tapaḥprabhṛtikasyāsādhanatvam asahamānaḥ 
ātmanaḥ sulabhatve nikaṭavartitve ca sandihānaś ca śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;samparijñātamātreṇa kilānenātmanātmani /<br>
&nbsp;&nbsp;&nbsp;&nbsp;&nbsp;punar doṣā na bādhante maraṇādyāḥ kadācana // Mo_3,6.7 //<br>
"ātmani" svasmin | "samparijñātamātreṇa" ahamādijagadadhiṣṭhānatayā 
samyaṅniścitena | "anena ātmanā maraṇādyāḥ doṣāḥ na bādhante" | na hi 
cinmātratāṃ gatasya dehagatāḥ "maraṇādyāḥ" bādhāṃ kartuṃ samarthāḥ 
bhavanti ||&nbsp;MoT_3,6.7 ||<br>
tarhi jñātajñeyatvena maunam eva kurv ity | atrāha<br>
&nbsp;&nbsp;&nbsp;&nbsp;&nbsp;devadevo mahān eṣa kuto dūrād avāpyate /<br>
&nbsp;&nbsp;&nbsp;&nbsp;&nbsp;tapasā kena tīvreṇa kleśena kiyatātha vā // Mo_3,6.8 //<br>
asmābhiḥ "eṣaḥ devadevaḥ kutaḥ dūrāt" kiyataḥ dūrāt | "avāpyate" | tathā
 "kena tīvreṇa tapasā avāpyata atha vā kiyatā kleśena" 
prāṇarodhanādirūpeṇa kleśena | "avāpyate"&nbsp;| na hi īdṛśasya 
devadevasya tapaādikaṃ prāṇarodhanādikaṃ ca vinā prāptiḥ yujyate&nbsp;| 
sarveṣāṃ tatprāptiprasaṅgāt | na hi sarve tatprāptibhājaḥ dṛśyante | na 
cānavāptasya jñānaviṣayatvaṃ yuktaṃ | prāptasya ghaṭāder eva 
tadviṣayatādarśanād iti bhāvaḥ ||&nbsp;MoT_3,6.8 ||<br>
<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;svapauruṣaprayatnena vivekena vikāsinā /<br>
&nbsp;&nbsp;&nbsp;&nbsp;&nbsp;sa devo jñāyate rāma na tapassnānakarmabhiḥ  // Mo_3,6.9 //<br>
he "rāma" | "svapauruṣaprayatnena" 
nijamānasikapauruṣākhyaprayatnasvarūpeṇa | tathā "vikāsinā" 
vikāsayuktena vicāreṇa | ko 'ham idaṃ jagac ca kim ity evaṃrūpeṇa 
"vivekena" | puruṣeṇa "sa devaḥ jñāyate" | "tapaḥsnānakarmabhiḥ na 
jñāyate" | cittādiśodhanamātraparatvāt teṣām | "jñāyate" ity anena 
jñānamātram evātra sādhanīyaṃ | nāvāptiḥ | na hi puraḥsthāyāṃ śuktau 
rajatabhramayuktasya śuktyavāptiṃ kāṅkṣamāṇasyāpi śuktyavāptiḥ sadhanīyā
 | śuktir eveyam ity evaṃrūpasya jñānamātrasyaiva sādhanīyatvāt iti 
dyotitam | "kuto dūrād" ity asyātyantāsaṅgatattvenottarākathanam 
||&nbsp;MoT_3,6.9 ||<br>
<br>
<br>
<br>
rāgādiyuktasya tapaādeḥ sphuṭam eva asādhanatvam | tadrahitasya tu 
sādhanatve 'pi rāgādirāhityasyaiva sādhanatvaṃ yuktam ity abhiprāyeṇāha<br>
&nbsp;&nbsp;&nbsp;&nbsp;&nbsp;rāgadveṣatamaḥkrodhamadamātsaryavarjanam /<br>
&nbsp;&nbsp;&nbsp;&nbsp;&nbsp;vinā rāma tapodānaṃ kleśa eva na vāstavam // Mo_3,6.10 //<br>
tapaś ca dānaṃ ca tat "tapodānaṃ" | "vāstavam" sahajabhāvakṛtaṃ ||&nbsp;MoT_3,6.10 ||<br>
<br>
<br>
&nbsp;&nbsp;&nbsp;&nbsp;&nbsp;rāgādyupahate citte vañcayitvā paraṃ dhanam /<br>
&nbsp;&nbsp;&nbsp;&nbsp;&nbsp;yad arjyate tato dānād yasyārthas tasya tat phalam // Mo_3,6.11 //<br>
"tataḥ" tasya dhanasya | sārvavibhaktikaḥ tasil ||&nbsp;MoT_3,6.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rāgādyupahate citte vratādi kriyate ca yat /<br>
&nbsp;&nbsp;&nbsp;&nbsp;&nbsp;sa dambhaḥ procyate tasya phalam asti manāṅ na vā // Mo_3,6.12 //<br>
"vā"śabdaḥ pakṣāntare ||&nbsp;MoT_3,6.12 ||<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;tasmāt puruṣayatnena mukhyam auṣadham āharet /<br>
&nbsp;&nbsp;&nbsp;&nbsp;&nbsp;sacchāstrasajjanāsaṅgaṃ saṃsṛtivyādhināśane // Mo_3,6.13 //<br>
"āharet" arjayet | kuryād iti yāvat | "saṃsṛtivyādhināśane" saṃsṛtyākhyavyādhināśanārtham ||&nbsp;MoT_3,6.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atraikaṃ pauruṣaṃ yatnaṃ varjayitvetarā gatiḥ /<br>
&nbsp;&nbsp;&nbsp;&nbsp;&nbsp;sarvaduḥkhakṣayaprāptau na kācid upapadyate // Mo_3,6.14 //<br>
"atrā"syām ātmaprāptau | "pauruṣaṃ yatnam" sacchāstravicārādirūpaṃ | 
"gatiḥ" upāyaḥ&nbsp;| "sarvaduḥkhakṣayaprāptau" 
samastaduḥkhakṣayaprāptirūpāyāṃ ||&nbsp;MoT_3,6.14 ||<br>
<br>
<br>
nanu tat pauruṣaṃ kīdṛg astīty | atrāha<br>
&nbsp;&nbsp;&nbsp;&nbsp;&nbsp;śṛṇu tat pauruṣaṃ kīdṛg ātmajñānasya labdhaye /<br>
&nbsp;&nbsp;&nbsp;&nbsp;&nbsp;yena śāmyanty aśeṣeṇa rāgadveṣaviṣūcikāḥ // Mo_3,6.15 //<br>
tvaṃ "śṛṇu" | "kīdṛk" kīdṛśaṃ | "tat pauruṣaṃ ātmajñānasya labdhaye" 
bhavati | "yena" pauruṣeṇa | "rāgadveṣaviṣūcikāḥ aśeṣeṇa śāmyanti" | 
anyathā ātmajñānalabdhihetutvaṃ tasya na syād iti bhāvaḥ 
||&nbsp;MoT_3,6.15 ||<br>
<br>
<br>
pratijñātaṃ pauruṣasvarūpakathanam eva karoti<br>
&nbsp;&nbsp;&nbsp;&nbsp;&nbsp;yathāsambhavayā vṛttyā lokaśāstrāviruddhayā /<br>
&nbsp;&nbsp;&nbsp;&nbsp;&nbsp;santoṣasantuṣṭamanā bhogagardhaṃ parityajan // Mo_3,6.16 //<br>
&nbsp;&nbsp;&nbsp;&nbsp;&nbsp;yathāsambhavam udyogād anudvignatayā svayā /<br>
&nbsp;&nbsp;&nbsp;&nbsp;&nbsp;sādhusaṅgamasacchāstraparatāṃ prathamaṃ śrayet  // Mo_3,6.17 //<br>
"yathāsambhavayā" sambhavānusariṇyā | na tu prayatnasādhitayā | "vṛttyā"
 jīvikayā | "bhogagardhaṃ" bhogalobham ||&nbsp;MoT_3,6.16-17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathāprāptārthasantuṣṭo yo garhitam upekṣate /<br>
&nbsp;&nbsp;&nbsp;&nbsp;&nbsp;sādhusaṅgamasacchāstrarataḥ śīghraṃ sa mucyate // Mo_3,6.18 //<br>
"garhitam" anyāyāgatam dhanādikam ||&nbsp;MoT_3,6.18 ||<br>
<br>
<br>
nanu kathaṃ "saḥ śīghraṃ mucyate" ity | atrāha<br>
&nbsp;&nbsp;&nbsp;&nbsp;&nbsp;vicāraṇāparijñātasvabhāvasya mahāmateḥ /<br>
&nbsp;&nbsp;&nbsp;&nbsp;&nbsp;anukampyā bhavanty ete brahmaviṣṇvindraśaṅkarāḥ // Mo_3,6.19 //<br>
"vicāraṇayā" sādhusaṅgādiprabhāvasiddhena vicāreṇa | "parijñātaḥ" 
dehādivyatiriktatvena niścitaḥ | "svabhāvaḥ" svarūpaṃ | yena | saḥ | 
tādṛśasya "mahāmateḥ" buddhiyuktasya puruṣasya | "ete 
brahmaviṣṇvindraśaṅkarāḥ anukampyāḥ" | kīdṛśāḥ | eṣāṃ 
jagajjananādivyāpāraparatārūpā vipad astīty evaṃrūpānukampāviṣayāḥ 
"bhavanti" | kim u vaktavyaṃ tasya śīghraṃ mokṣaḥ kathaṃ syād iti bhāvaḥ
 ||&nbsp;MoT_3,6.19 ||<br>
<br>
<br>
<br>
nanu prathamaṃ tāvat tvayā sādhusaṅgatir evopāyatvenoktā | sa sādhur eva kaḥ syād yasya saṅgatiḥ kriyate ity | atrāha<br>
&nbsp;&nbsp;&nbsp;&nbsp;&nbsp;bhṛśaṃ yaṃ sujanaprāyaṃ lokāḥ sādhuṃ pracakṣate /<br>
&nbsp;&nbsp;&nbsp;&nbsp;&nbsp;sa viśiṣṭaḥ sa sādhuḥ syāt taṃ prayatnena saṃśrayet // Mo_3,6.20 //<br>
"sujanaprāyam" bāhulyena sujanam | "prāya"padenāsādhutve 'pi | 
prayojanavaśād bāndhavaiḥ uktasujanatve puruṣe sādhutve 'pi 
paranindaikarasikakhalajanaproktāsādhujanatve puruṣe sādhutvāsādhutvayoḥ
 nirāsaḥ ||&nbsp;MoT_3,6.20 ||<br>
<br>
<br>
sādhunirṇayaṃ kṛtvā śāstranirṇayaṃ karoti<br>
&nbsp;&nbsp;&nbsp;&nbsp;&nbsp;adhyātmavidyā vidyānāṃ pradhānaṃ tatkathāśrayam /<br>
&nbsp;&nbsp;&nbsp;&nbsp;&nbsp;śāstraṃ sacchāstram ity āhur mucyate tadvicāravān // Mo_3,6.21 //<br>
"vidyānām" samastajñānānāṃ madhye | "adhyātmavidyā" ātmajñānaṃ | 
"pradhānaṃ" bhavati | ataḥ paṇḍitāḥ "tatkathāśrayam" 
adhyātmavidyākathāvācakam | "śāstram sacchāstram ity āhuḥ" | 
"tadvicāravān" proktasacchāstravicārayuktaḥ puruṣaḥ | "mucyate" 
saṃsārakṛtāt bandhanāt mukto bhavati | ataḥ adhyātmaśāstram 
evātropayuktam astīti bhāvaḥ ||&nbsp;MoT_3,6.21 ||<br>
<br>
<br>
<br>
sacchāstrādeḥ utpannasya vivekasya mukhyopāyatvaṃ sargāntaślokena sphuṭīkṛtya kathayati<br>
&nbsp;&nbsp;&nbsp;&nbsp;&nbsp;sacchāstrasatsaṅgamajair vivekais<br>
&nbsp;&nbsp;&nbsp;&nbsp;&nbsp;tathā vinaśyanti balān malāni /<br>
&nbsp;&nbsp;&nbsp;&nbsp;&nbsp;yathā jalānāṃ katakānuṣaṅgād<br>
&nbsp;&nbsp;&nbsp;&nbsp;&nbsp;yathā jaḍānām abhayopayogāt // Mo_3,6.22 //<br>
"malāni" rāgādirūpāṇi | janapakṣe rajorūpāṇi | "katakam" jalaśuddhikārī 
dravyaviśeṣaḥ | dvitīyaṃ dṛṣṭāntaṃ kathayati | "yathā jaḍānām" iti | 
"jaḍānāṃ" svavivekahīnānām | "abhayopayogāt" | "abhayena" kenacid 
dattenābhayena | kṛtaḥ yaḥ "upayogaḥ" samāśvāsanākhyaḥ upayogaḥ | tasmāt
 "malāni" rajjusarpādikṛtabhayarūpāṇi malāni&nbsp;| "vinaśyanti" | 
tathety arthaḥ | vivekināṃ abhayaṃ svavicāreṇa vinaśyantīti "jaḍānām" 
ity uktam | iti śivam ||&nbsp;MoT_3,6.22 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe ṣaṣṭhaḥ sargaḥ || 3,6 ||<br>
<br>
*********************************************************************<br>
<br>
dūradeśagamanaṃ upāyajālaprayogaṃ ca vinātmāvāptim amanyamānaḥ śrīrāmaḥ punar api pūrvoktam eva praśnaṃ karoti<br>
&nbsp;&nbsp;&nbsp;&nbsp;&nbsp;ya eṣa devaḥ kathito yasmiñ jñāte vimucyate /<br>
&nbsp;&nbsp;&nbsp;&nbsp;&nbsp;vada kvāsau sthito devaḥ katham enam ahaṃ labhe  // Mo_3,7.1 //<br>
tvayā "yaḥ eṣaḥ devaḥ kathitaḥ" | tathā "yasmin" deve | "jñāte" sati | 
puruṣeṇa "vimucyate" muktiḥ prāpyate | tvam "vada" | "asau" "devaḥ" "kva
 sthitaḥ" bhavati | "aham enam" amuṃ devaṃ | "katham" kaiḥ upāyaiḥ | 
"labhe" prāpnomi ||&nbsp;MoT_3,7.1 ||<br>
<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;ya eṣa devaḥ kathito naiṣa dūre 'vatiṣṭhate /<br>
&nbsp;&nbsp;&nbsp;&nbsp;&nbsp;śarīre saṃsthito nityaṃ cinmātram iti viśrutaḥ // Mo_3,7.2 //<br>
mayā "yaḥ eṣaḥ devaḥ kathitaḥ" | "eṣaḥ dūre" dūradeśe | "nāvatiṣṭhate" |
 yataḥ "cinmātram iti viśrutaḥ" prasiddhaḥ | eṣaḥ "nityaṃ śarīre 
sthitaḥ" bhavati | anyathā pāṣāṇatulyasya śarīrasyāpi mṛtaśarīravat 
ceṣṭāśrayatvaṃ na syāt | na ca śarīrasthasya dūrasthatvaṃ vaktuṃ yuktaṃ |
 svahastayor api dūrasthatvāsaṃyogāt iti bhāvaḥ&nbsp;||&nbsp;MoT_3,7.2 
||<br>
<br>
<br>
nanu tarhi dehaparimāṇaḥ evāsau syāt | tathā ca dehavad anityatvam apy asya syād ity | atrāha<br>
&nbsp;&nbsp;&nbsp;&nbsp;&nbsp;eṣa sarvam idaṃ viśvaṃ na viśvaṃ tv eṣa sarvagaḥ /<br>
&nbsp;&nbsp;&nbsp;&nbsp;&nbsp;vidyate hy eṣa evaiko na tu viśvābhidhāsti dṛk // Mo_3,7.3 //<br>
"eṣaḥ" ātmā | "sarvam idam viśvam" sarvam idaṃ jagat | bhavati | 
"sarvaṃ" sāratvena sthitatvāt | "tu" pakṣāntare | "sarvagaḥ" sa ca 
sāratvena sarvapadārthagaḥ&nbsp;| "eṣaḥ viśvaṃ na" bhavati | "hi" yasmāt
 | "eṣa eka eva vidyate" | "viśvābhidhā dṛk" viśvanāmā dṛṣṭiḥ | viśvam 
iti yāvat | "na asti" | bhāsamānasyāpi viśvasya taddṛṣṭyā 
etadrūpatvānapāyāt | na hi taraṅgākrānte jale taraṅgābhidhā dṛk bhavati |
 bhāsamāneṣv api taraṅgeṣu vivekijanadṛṣṭyā jalatvānapāyāt 
||&nbsp;MoT_3,7.3 ||<br>
<br>
<br>
<br>
nanu śaśibhṛdādayo 'pi mahādevatāsvarūpāḥ santy | tat katham tvayā "vidyate hy" "eṣa evaika" ity uktam ity | atrāha<br>
&nbsp;&nbsp;&nbsp;&nbsp;&nbsp;cinmātram eṣa śaśibhṛc cinmātraṃ garuḍadhvajaḥ  /<br>
&nbsp;&nbsp;&nbsp;&nbsp;&nbsp;cinmātram eva tapanaś cinmātraṃ kamalodbhavaḥ // Mo_3,7.4 //<br>
"eṣaḥ" sṛṣṭisaṃhārakatvena prasiddhaḥ | "śaśibhṛt" śrīmahādevaḥ | 
"cinmātraṃ" bhavati | nanu katham etad iti cet | satyaṃ | "śaśibhṛt" 
sacetano 'sti cetanārahito vā | acetanatve pāṣāṇarūpasya tasya 
jagadgatasyāvaratulyayogakṣematvam eva&nbsp;| sacetanatve tu sphuṭam 
cinmātram eva tadbhāvena sphurati | nanu tarhi śaśibhṛtkīṭayoḥ samatvam 
eva syād iti cet | kenoktaṃ nāstīti | nanu kāryavilakṣaṇatādarśanād 
bhedaḥ kalpyate | ayuktam eva kalpyate | na hi agnikaṇamahāgnicayayoḥ 
kāryavailakṣaṇyena bhedaḥ kalpayituṃ yuktaḥ | nanu 
agnikaṇamahāgnicayayoḥ kāryavailakṣaṇyaṃ nāsti dāhākhyasyaikasya 
kāryasya darśanāt iti cet | śaśibhṛtkīṭayor api | kiṃrūpaṃ 
kāryavailakṣaṇyam asti jñānakriyāyāḥ karaṇakriyāyāś caikatvāt | yas tu 
bahvalpatākṛto bhedaḥ asti | saḥ dṛṣṭānte 'py astīti na ko 'pi virodhaḥ |
 evam anyatrāpi yojyam | "garuḍadhvajaḥ" sthityadhikārī | "tapanaḥ" 
brahmāṇḍagatavastupākakārī sūryaḥ | "kamalodbhavaḥ" sargādhikārī 
śrībrahmā | ābhyantarārthavivakṣāyāṃ "śaśibhṛt" ahaṅkāraḥ&nbsp;| 
"garuḍadhvajaḥ" buddhiḥ | "tapanaḥ" prāṇaḥ | "kamalodbhavaḥ" 
manaḥ&nbsp;| iti yojyam ||&nbsp;MoT_3,7.4 ||<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;bālā api vadanty etad yadi cetanamātrakam /<br>
&nbsp;&nbsp;&nbsp;&nbsp;&nbsp;jagad ity eva kevātra nāma syād upadeśatā // Mo_3,7.5 //<br>
"yadi jagat cetanamātrakam" bhavati | "ity eva" bhavati | etad eva 
satyaṃ bhavatīti yāvat | tadā "bālā api etat vadanti" | sarve eva hi 
cetanāparaparyāyajīvamayaṃ "jagat" kathayanti | ataḥ "atra upadeśatā 
nāma kā syāt" | ajñātajñāpanasyaivopadeśatvāt | atra "bālā" ity anena 
vijñānavādināṃ bauddhānāṃ grahaṇam | te eva hi vijñānāparaparyāyasya 
cetanasyātmatvaṃ kathayanti ||&nbsp;MoT_3,7.5 ||<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;cinmātraṃ cetanaṃ viśvam iti yaj jñātavān asi /<br>
&nbsp;&nbsp;&nbsp;&nbsp;&nbsp;na kiñcid etad vijñātaṃ bhavatā bhavatāraṇam // Mo_3,7.6 //<br>
"cetanaṃ cinmātraṃ" cetanākhyaṃ cinmātram | "viśvaṃ" bhavati | "iti" 
evam | "asi" tvam&nbsp;| "yat jñātavān" | "bhavatā etat kiñcit" leśenāpi
 | "bhavatāraṇam" saṃsārāt tārakaṃ | "na vijñātam" | 
cinmātrapadārthānabhijñatvāt | cinmātrapadārthajñānamātreṇaiva hi ca 
saṃsāraḥ naśyati ||&nbsp;MoT_3,7.6 ||<br>
<br>
<br>
katham etad ity | atrāha<br>
&nbsp;&nbsp;&nbsp;&nbsp;&nbsp;cetanaṃ nāma saṃsāro jīva eṣa paśuḥ smṛtaḥ /<br>
&nbsp;&nbsp;&nbsp;&nbsp;&nbsp;etasmād eva niryānti jarāmaraṇavīcayaḥ // Mo_3,7.7 //<br>
"nāma" niścaye | "cetanaṃ saṃsāraḥ" bhavati | cinmātrasthasya 
cetyaunmukhyasyaiva cetanatvāt cetyaunmukhyasyaiva ca saṃsāratvāt | 
"saṃsāro" hi saṃsaraṇam ucyate | saṃsaraṇaṃ ca svasthānāt utthānaṃ | 
cinmātrasya ca cetyaunmukhyasamaye śuddhacinmātratārūpāt svasthānāt 
utthānaṃ bhavaty evānyathā cetyaunmukhyatvaṃ nāma kiṃ syāt | paṇḍitaiḥ 
"eṣaḥ" cetanarūpaḥ saṃsāraḥ&nbsp;| "paśuḥ" svarūpajñānarahitatvena 
paśutulyaḥ | "jīvaḥ smṛtaḥ" | jīvanakriyākartā hi "jīvaḥ" ucyate | 
"cetanaṃ" ca jīvanam eva | ataḥ tadvati tadupacārāt cetanasyaiva 
jīvatvam bhavati | tadvati tadupacārāśrayaṇaṃ tv atra paramārthataḥ 
śuddhacinmātrarūpasya jīvasya jīvatve 
jīvanakriyāvyatiriktasādhanāntarabuddhinirāsārthaṃ kṛtam | nanu tato 'pi
 kim ity | atrāh"aitasmād eve"ti | "jarāmaraṇavīcayaḥ" śarīrādigatāḥ 
jarāmaraṇataraṅgāḥ | "etasmād eva" asmāc cetanāt eva&nbsp;| "niryānti" 
nirgacchanti | prādurbhavantīti yāvat | svapnadraṣṭari na 
svapnaśarīragatāḥ jarāmaraṇavīcaya iti bhāvaḥ ||&nbsp;MoT_3,7.7 ||<br>
<br>
<br>
<br>
punar apy etad eva kathayati<br>
&nbsp;&nbsp;&nbsp;&nbsp;&nbsp;paśur ajño hy amūrto 'pi duḥkhasyaivaiṣa bhājanam /<br>
&nbsp;&nbsp;&nbsp;&nbsp;&nbsp;cetanatvāc cetatīdam atyanarthaḥ svayaṃ sthitaḥ // Mo_3,7.8 //<br>
"amūrtaḥ" sthūlasūkṣmaśarīravyatiriktaḥ | tathā "duḥkhasyaiva" svayam 
utpādyamānaprapañcarūpasya duḥkhasyaiva | "bhājanaṃ" pātrabhūtaḥ | 
tadrūpatayā śuddhacinmātrāt utthānāt | anyathā utthānasyāpi vyarthatvāt |
 tathā "ajñaḥ" śuddhacinmātrākhyasvasvarūpaparāmarśahīnaḥ | ata eva 
"paśuḥ" "api" paśutulyo 'pi san | "eṣaḥ" jīvaḥ | "cetanatvāt" 
cetanamātrasvarūpatvāt | "idam" agre sphuratsvarūpam ahaṅkārādikaṃ 
jagat&nbsp;| "cetati" svasphūrtiviṣayaṃ karoti | cetanasya hy etad eva 
cetanatvaṃ yat kiñcic "cetatī"ti "cetanatvād" ity uktam | nanu 
taccetanena kiṃ sampannam ity | atrāh"ātī"ti | tataḥ "atyanarthaḥ" 
jagadrūpaḥ mahān anarthaḥ | "svayaṃ" tadicchāṃ vinā | "sthitaḥ" 
prādurbhūtaḥ | atra ca svapnasya dṛṣṭāntatvaṃ sphuṭam eveti nāyastam 
||&nbsp;MoT_3,7.8 ||<br>
<br>
<br>
<br>
nanv asya cetanasyedaṃ duḥkhaṃ kiṃ kadācic chrāmyed apīty | atrāha<br>
&nbsp;&nbsp;&nbsp;&nbsp;&nbsp;cetyanirmuktatā yā syād acetyonmukhatātha vā /<br>
&nbsp;&nbsp;&nbsp;&nbsp;&nbsp;asya sā bharitāvasthā tāṃ jñātvā nānuśocati // Mo_3,7.9 //<br>
"cetyāt nirmuktatā" prathamaṃ svātantryeṇa cetyābhimukhībhūya tataḥ 
vicāradvāreṇa tataḥ niṣkrāntiḥ | "yā" bhavati | "atha vā acetyonmukhatā"
 cetyānaunmukhyam eva | "yā" bhavati | "asya" cetanasya | "sā 
bharitāvasthā" pūrṇāvasthā | bhavati | svarūpabhūtena cinmātratvena 
pūrṇatvāt | "tāṃ" bharitāvasthāṃ | "jñātvā" paramārthasvarūpatvena 
niścitya | "nānuśocati" saṃsārākhyaduḥkhabhāk na bhavati | 
bharitāvasthānena svasmin sthitāyāḥ cetanatāyāḥ asatyatvajñānena tadukte
 duḥkhe 'py asatyatvajñānāt | atra ca "cetyanirmuktatā" 
jīvanmuktatāvasthāyāṃ bhavati | "acetyonmukhatā" videhamuktatāvasthāyām 
iti vibhāgo jñeyaḥ&nbsp;||&nbsp;MoT_3,7.9 ||<br>
<br>
<br>
<br>
nanu tadā asya cetanasya kīdṛśī avasthā bhaviṣyatīty | atrāha<br>
&nbsp;&nbsp;&nbsp;&nbsp;&nbsp;bhidyate hṛdayagranthiś chidyante sarvasaṃśayāḥ /<br>
&nbsp;&nbsp;&nbsp;&nbsp;&nbsp;kṣīyante cāsya karmāṇi tasmin dṛṣṭe parāpare  // Mo_3,7.10 //<br>
"tasmin" sarvātmatvena sthitatvāt prasiddhe | "parāpare" 
pararūpacinmātrāpararūpacetanasvarūpe mahācinmātre | "dṛṣṭe" 
paramārthataḥ ātmabhāvena niścite sati | asyāṃ bharitāvasthāyāṃ jñātāyām
 iti yāvat | "asya" cetanasya | "hṛdayagranthiḥ" bhogādiviṣayā | 
"bhidyate" naśyate | tṛptatvāt | tathā "sarvasaṃśayāḥ" 
padārthasvarūpaviṣayāḥ sarve sandehāḥ | "chidyante" | 
cinmātrasāratāniścayāt | tathā "karmāṇi" śarīrayātrānimittaṃ kṛtāni 
karmāṇi | "kṣīyante" | lepānādāyakatvāt ||&nbsp;MoT_3,7.10 ||<br>
<br>
<br>
<br>
nanu tarhi atyantopādeyabhūtaṃ acetyonmukhatvam evāhaṃ sādhayāmīty | atrāha<br>
&nbsp;&nbsp;&nbsp;&nbsp;&nbsp;tasya cetyonmukhatvaṃ tu cetyāsambhavanaṃ vinā /<br>
&nbsp;&nbsp;&nbsp;&nbsp;&nbsp;roddhuṃ na śakyaṃ dṛśyaṃ tu cetyaṃ śāmyatu vai katham // Mo_3,7.11 //<br>
"tasya" cetanasya | "cetyonmukhatvam" cetanatvāpādakaṃ cetyaunmukhyam | 
"cetyāsambhavanaṃ vinā roddhuṃ śakyaṃ na" bhavati | na hi tūlapiṇḍe 
patitaḥ agniḥ śānto bhavati | nanu tarhi cetyam eva nāśayāmi ity | 
atrāha "cetyam" iti | "dṛśyaṃ" dṛśyasvarūpaṃ cetyam | "kathaṃ śāmyatu" |
 na śāmyaty eva sataḥ nāśāyogāt | ayaṃ bhāvaḥ | cetyaṃ yadi asti tarhi 
kathaṃ śāmyet | yadi nāsti tadā cetyānaunmukhyaṃ svayam eva siddhaṃ 
bhavatīti | na tadāharaṇe jñānamātraṃ vinā prayatno yuktaḥ&nbsp;| na hi 
vandhyāputranāśacintā kenāpi kriyate iti ||&nbsp;MoT_3,7.11 ||<br>
<br>
<br>
<br>
atra śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;sādhusaṅgamasacchāstraiḥ saṃsārārṇavatārakaḥ  /<br>
&nbsp;&nbsp;&nbsp;&nbsp;&nbsp;dṛśyate paramātmā yaḥ sa brahman vada kīdṛśaḥ // Mo_3,7.12 //<br>
he "brahman" | puruṣeṇa "sādhusaṅgamasacchāstraiḥ" | "saṃsāra" eva 
durlaṅghyatvena "arṇavaḥ" | tasmāt "tārakaḥ" | "yaḥ paramātmā dṛśyate" |
 tvam "vada" | "saḥ kīdṛśaḥ" bhavati ||&nbsp;MoT_3,7.12 ||<br>
<br>
<br>
<br>
śrīvasiṣṭhaḥ śrīrāmapraśnam anādṛtya pūrvoktam evārthaṃ kathayati<br>
&nbsp;&nbsp;&nbsp;&nbsp;&nbsp;yad etac cetanaṃ jīvo viśīrṇo janmajaṅgale /<br>
&nbsp;&nbsp;&nbsp;&nbsp;&nbsp;etam ātmānam icchanti ye te 'jñāḥ paṇḍitā api // Mo_3,7.13 //<br>
"yad etat cetanam janmajaṅgale viśīrṇaḥ" paricchinnatāṃ gataḥ | "jīvaḥ" 
bhavati | "etam ye ātmānam icchanti te paṇḍitāḥ api" dehātmābhimānibhyaḥ
 sakāśāt kiñcinmātram vicāriṇaḥ api | "ajñāḥ" bhavanti | anātmani "jīvo"
 ātmatvadarśanāt&nbsp;||&nbsp;MoT_3,7.13 ||<br>
<br>
<br>
<br>
katham etad ity | atrāha<br>
&nbsp;&nbsp;&nbsp;&nbsp;&nbsp;jīva eveha saṃsārāś cetanād duḥkhasantateḥ /<br>
&nbsp;&nbsp;&nbsp;&nbsp;&nbsp;asmiñ jñāte na vijñātaṃ kiñcid bhavati kutracit // Mo_3,7.14 //<br>
"saṃsārāḥ" jāgradādibhedabhinnāḥ saṃsārāḥ | "duḥkhasantateḥ" "cetanāt" 
saṃsāragataduḥkhasantateḥ | svāśrayatayā anubhavanāt "jīve eva" bhavanti
 | ataḥ "asmin" saṃsārāśraye jīve | "jñāte" sati | lakṣaṇayā prāpte sati
 | "kiñcit vijñātaṃ" jñānaviṣayīkṛtaṃ&nbsp;| lakṣaṇayā prāptaṃ | "na 
bhavati" ||&nbsp;MoT_3,7.14 ||<br>
<br>
<br>
<br>
tarhi kasya jñānena kiñcit prāptaṃ bhavatīty | atrāha<br>
&nbsp;&nbsp;&nbsp;&nbsp;&nbsp;jñāyate paramātmā ced rāma tad duḥkhasantatiḥ /<br>
&nbsp;&nbsp;&nbsp;&nbsp;&nbsp;kṣayam eti viṣāveśaśāntāv iva viṣūcikā // Mo_3,7.15 //<br>
he "rāma" | "paramātmā" proktasya jīvasya sāratayā sthitam 
paramātmatattvam | "cet" yadi | "jñāyate" | lakṣaṇayā prāpyate | "tat" 
tadā | "duḥkhasantatiḥ" saṃsārarūpā duḥkhasantatiḥ | "kṣayam" nāśam | 
"eti" gacchati | tadaiva kiñcit prāptaṃ bhavatīty arthaḥ | kā "iva" | 
"viṣūcikā iva" | yathā sā "viṣāveśaśāntau kṣayam eti"&nbsp;| tathety 
arthaḥ ||&nbsp;MoT_3,7.15 ||<br>
<br>
<br>
śrīrāmaḥ paramātmasvarūpaśravaṇākāṅkṣānirbharatvena kathanāyogyatvāc chrīvasiṣṭhenānādṛtam api ātmasvarūpapraśnaṃ punaḥ karoti<br>
&nbsp;&nbsp;&nbsp;&nbsp;&nbsp;rūpaṃ kathaya me brahman yathāvat paramātmanaḥ /<br>
&nbsp;&nbsp;&nbsp;&nbsp;&nbsp;yasmin dṛṣṭe naro mohāt samagrāt santariṣyati // Mo_3,7.16 //<br>
"rūpam" svarūpam | "yathāvat" samyak ||&nbsp;MoT_3,7.16 ||<br>
<br>
<br>
<br>
śrīvasiṣṭhaḥ ākāṅkṣānirbharatvena śrīrāmasyādhikāritvaṃ niścityottaraṃ kathayati<br>
&nbsp;&nbsp;&nbsp;&nbsp;&nbsp;deśād deśāntaraṃ dūraṃ prāptāyāḥ saṃvido vapuḥ /<br>
&nbsp;&nbsp;&nbsp;&nbsp;&nbsp;nimeṣeṇaiva yan madhye tad rūpaṃ paramātmanaḥ // Mo_3,7.17 //<br>
"deśāt" ālambanīkṛtāt ekasmāt saṃvedyarūpāt deśāt | "dūraṃ" 
atyantavilakṣaṇam | "deśāntaram" ālambanaviṣayīkriyamāṇam 
anyasaṃvedyākhyam deśāntaram | "nimeṣeṇaiva" ekasmin nimeṣe eva | na tu 
madhye mauḍhyam anubhūya | "prāptāyāḥ" ālambanabhāvena gṛhṇantyāḥ | 
"saṃvidaḥ" dṛśyagrahaṇonmukhāyāḥ citaḥ | "madhye" 
pūrvāparasaṃvedyarāgārūṣitāyāṃ madhyāvasthāyāṃ |  "yat vapuḥ" bhavati 
yat anirvācyaṃ svarūpaṃ bhavati | "tad" eva | na tu tatsadṛśam anyat | 
"paramātmanaḥ" samastajīvātmasārabhūtasya paramātmatattvasya&nbsp;| 
"rūpaṃ" bhavati | sarvamayatve 'pi sarvottīrṇatvāt | nanu pūrvasaṃvedyam
 ālambanīkṛtya tadaivottarasaṃvedyam ālambanīkurvantyāḥ saṃvidaḥ kim 
idaṃ madhyaṃ nāma yatrasthāyāḥ citaḥ paramātmarūpatā uktā&nbsp;| ucyate |
 pūrvasaṃvedyena rañjitāyāḥ saṃvidaḥ svaṃ nirmalaṃ rūpam 
aprāpyottarasaṃvedyena kariṣyamāṇasya rāgasyāyuktatvāt 
nirmalasvarūpatāmayaṃ madhyam avaśyam evāstīti jñātavyam | yathā 
nīlīrāgarañjitasya paṭasya pītarāgakaraṇecchayā prakṣālaṇena sphuṭīkṛtaṃ
 śuddhapaṭatāmayaṃ madhyaṃ bhavati | anyathā kariṣyamāṇasya pītarāgasya 
karaṇāsambhavāt | nanu pūrvasaṃvedyaviṣayā saṃvit pūrvam eva kṣīṇā | 
uttarasaṃvedyaviṣayā tu navīnā jātā | tathā ca madhyaṃ nāma śūnyam 
evāstīti | kiṃ śūnyarūpa evātmāstīti cet | na | 
uttarasaṃvedyagrahaṇakāle pūrvasaṃvedyasmṛtyanupapatteḥ | na hi 
pūrvasaṃvedyagrahaṇakālasthāṃ madhye śuddharūpatayā sthitāṃ 
uttarasaṃvedyagrahaṇakāle 'pi sthitām ekāṃ saṃvidam antareṇa 
pūrvasaṃvedyaviṣayā smṛtiḥ upapadyate | etena saṃvedyoparāgarahitaṃ 
jāḍyārūṣitaṃ saṃvittattvaṃ paramātmatvenoktam | atra cābhyāsaṃ kurvatām 
acirād ayatnenaiva paramātmalābho bhaviṣyaty | asyaiva ca 
madhyadhāmāveśa iti nāmāstīty alaṃ rahasyodghāṭanena | atra ca sadṛśayoḥ
 saṃvedyayoḥ madhyam atidurlabham iti "dūram" ity uktam 
||&nbsp;MoT_3,7.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atyantābhāva evāsti saṃsārasya jagatsthiteḥ /<br>
&nbsp;&nbsp;&nbsp;&nbsp;&nbsp;yasmin bodhamahāmbhodhau tad rūpaṃ paramātmanaḥ // Mo_3,7.18 //<br>
"yasmin bodhamahāmbhodhau" bodhākhye mahāsamudre | "jagatsthiteḥ" 
jagatsattāsvarūpasya | "saṃsārasya" | "atyantābhāva eva" budbudavat 
traikālikaḥ abhāvaḥ eva | "asti"&nbsp;| "tat paramātmanaḥ rūpaṃ" bhavati
 | ayaṃ bhāvaḥ | mumukṣuḥ sacchāstrādibhiḥ prathamaṃ 
rajjusarpādidṛṣṭāntena tataḥ kanakakaṭakādidṛṣṭāntena dṛśyasya 
brahmavyatiriktasattābhāvaṃ niścitya śuddhacittattvaikye jātaniścayaḥ 
yadā abhyāsabalena sarvatra śuddhacittattvamātram evānubhavati 
suvarṇakāra iva kaṭakādiṣu suvarṇatām tadā tasya jñānam yatsvarūpaṃ 
bhavati tad eva paramātmasvarūpam iti | nanu jagatpratiyogikaḥ 
atyantābhāvaḥ na sambhavati | pūrvaṃ bhūtatvāt jagataḥ jagadatyantābhāve
 niścitasyāpi hi pūrvaṃ jagad bhāsamānam āsīd eveti ced | asat etat | 
paurvakālikaṃ mithyābhānaṃ hi vastunaḥ uttarakāle niścitaṃ 
traikālikābhāvapratiyogitvaṃ na nihanti | pūrvaṃ rajjau bhāte sarpe 'pi 
atyantābhāvapratiyogitvaghātitvaprasaṅgāt | pūrvaṃ sarpatvena bhātāyāṃ 
rajjau tu sarve sarpasya traikālikātyantābhāvapratiyogitvaṃ sphuṭam eva 
paśyantīti na ko 'pi virodhaḥ ||&nbsp;MoT_3,7.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;draṣṭṛdṛśyakramo yatra sthito 'py astam alaṃ gataḥ /<br>
&nbsp;&nbsp;&nbsp;&nbsp;&nbsp;yad anākāśam ākāśas tad rūpaṃ paramātmanaḥ // Mo_3,7.19 //<br>
"sthitaḥ api" pratyakṣaṃ bhāsamāno 'pi | "draṣṭṛdṛśyakramaḥ" ayaṃ draṣṭā
 idaṃ dṛśyam ity evaṃrūpaḥ kramaḥ | "yatra" yasmin vastuni | "alaṃ" 
atiśayena | samyag iti yāvat | "astaṃ" layaṃ | "gataḥ" bhavati | nanu 
sthitasya draṣṭṛdṛśyakramasya katham anyasmin layasambhavaḥ | tathā 
cānena dvāreṇa paramātmasvarūpakathanam ayuktam eveti cen | na | 
draṣṭṛdṛśyau tāvat kasyacit sākṣiṇaḥ bhātau bhavataḥ na vā&nbsp;| na cet
 kathaṃ tarhi tayoḥ draṣṭṛdṛśyatve sidhyataḥ | yathā tathā tatsiddhau 
api kathaṃ tayoḥ vyavasthā sidhyati | ayaṃ draṣṭaivedaṃ dṛśyam eveti 
bhātau cet tarhi tasmin layaḥ tayoḥ sukaraḥ eva | na hi svapnasākṣiṇam 
atikramya svapnabhāte draṣṭṛdṛśye kenāpi svarūpeṇa yukte sambhavataḥ iti
 na kaścid virodhaḥ | tathā "yat" vastu | "anākāśam" 
grāhakaikasvabhāvatvena grāhyatvābhāvāt grāhyaikasvarūpākāśavyatiriktam 
api sat | "ākāśaḥ" bhavati | vyāpakatvasvacchatvādiguṇaiḥ 
"ākāśa"śabdavācyo bhavatīty arthaḥ | "tat" tad eva vastu | na tu 
tatsadṛśam anyat kiñcit | "paramātmanaḥ rūpaṃ" bhavati 
||&nbsp;MoT_3,7.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;aśūnyam iva yac chūnyaṃ yasmiñ śūnye jagat sthitam /<br>
&nbsp;&nbsp;&nbsp;&nbsp;&nbsp;sargaughe sati yac chūnyaṃ tad rūpaṃ paramātmanaḥ // Mo_3,7.20 //<br>
"śūnyam" bāhyāntaḥkaraṇāgrāhyatvena na kiñcid rūpaṃ | "yat" vastu | 
"aśūnyam iva" kiñcid iva | bhavati | anyathā 
jagadrūpabhramādhiṣṭhānatvāsambhavāt | na hi asad vastu kasyacid 
adhiṣṭhānībhavitum arhati | vandhyāputrasyāpi 
maitrabhramādhiṣṭhānatvaprasaṅgāt | tathā "śūnye" proktanyāyena 
śūnyasvarūpe&nbsp;| "yasmin" | "jagat sthitaṃ" sattābhāk bhavati | 
mṛdīva ghaṭādayaḥ&nbsp;| anyathā jagataḥ kiṃrūpatvaṃ syāt iti bhāvaḥ | 
tathā "sargaughe" sṛṣṭisamūhe | "sati" adhiṣṭheyatayā kāryatayā vā 
sthitiṃ bhajati sati | "yat śūnyam" svavyatiriktavasturahitam eva | 
bhavati | na hi rajjau sarpāvasthānena mṛdi vā ghaṭāvasthānena 
svavyatiriktavastuyuktatvaṃ kalpayituṃ śakyate | "tat paramātmanaḥ 
rūpaṃ" bhavati ||&nbsp;MoT_3,7.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yan mahācinmayam api bṛhatpāṣāṇavat sthitam /<br>
&nbsp;&nbsp;&nbsp;&nbsp;&nbsp;jaḍaṃ tv ajaḍam evāntas tad rūpaṃ paramātmanaḥ // Mo_3,7.21 //<br>
"yat" yat vastu | "mahācinmayam api" samastajagatsākṣitānyathānupapattyā
 mahācitprakāśasvarūpam api sat | "bṛhatpāṣāṇavat sthitaṃ" bhavati | 
mahājaḍam iva bhavati | atiśāntatvena svaparāmarśe 'pi svātantryeṇa 
vimukhatvāt | "yat" kathambhūtaṃ "tu" | "antaḥ" pāramārthike svarūpe | 
"ajaḍam eva" sat | "jaḍaṃ tu" jaḍam iva ity arthaḥ | idaṃ viśeṣaṇadvayam
 yathāsaṅkhyātikrameṇa pūrvārdhoktasyārthasya samarthakatvena jñeyam | 
"tat paramātmanaḥ rūpaṃ" bhavati&nbsp;||&nbsp;MoT_3,7.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sabāhyābhyantaraṃ sarvaṃ yena samprāpya saṅgamam /<br>
&nbsp;&nbsp;&nbsp;&nbsp;&nbsp;svarūpasattām āpnoti tad rūpaṃ paramātmanaḥ // Mo_3,7.22 //<br>
"sarvaṃ sabāhyābhyantaraṃ" bāhyābhyantaratvena vartamānaṃ samastaṃ 
jagat&nbsp;| "yena" sākṣitayā sthitena yena vastunā | "saṅgamaṃ" 
sambandhaṃ | "prāpya" | yadviṣayatvaṃ prāpyeti yāvat | "svarūpasattām" 
prātisvikasya rūpasya sattām | pr"āpnoti" | sākṣipratītau sphuraṇaṃ vinā
 hi sato 'pi nīlasukhādeḥ sattā asatkalpā eva dṛśyate | "tat 
paramātmanaḥ rūpaṃ" bhavati ||&nbsp;MoT_3,7.22 ||<br>
<br>
<br>
&nbsp;&nbsp;&nbsp;&nbsp;&nbsp;prakāśasya yathāloko yathā śūnyatvam ambare /<br>
&nbsp;&nbsp;&nbsp;&nbsp;&nbsp;tathedaṃ saṃsthitaṃ yatra tad rūpaṃ paramātmanaḥ // Mo_3,7.23 //<br>
"prakāśasya" tejasaḥ | "yathā ālokaḥ" padārthaprākaṭyahetuḥ 
bhāsvaratākhyo guṇaviśeṣaḥ bhavati | "yathā" vā "śūnyatvam" śūnyabhāvaḥ |
 "ambare" ākāśe | bhavati | "tathā" tadvat | "idam" jagat | "yatra" 
yasmin adṛśye vastuni | "sthitaṃ" bhavati&nbsp;| "tat paramātmanaḥ 
rūpaṃ" bhavati | ayaṃ bhāvaḥ | yathā bhāsamānaḥ ālokaḥ svapradhānatvena 
na kathyate | anyathā prakāśaguṇatvakathanānupapatteḥ | prakāśaś ca 
vicāryamāṇaḥ anirvācyatām evāvagāhate | tathā bhāsamānam idaṃ jagat api 
anirvācye kasmin citsārabhūte pradhāne sthitam iti jñeyam | yasmin tu 
sthitam asti tad eva paramātmā bhavatīti | nanv etaiḥ anumānagamyasya 
kasyāpi vastunaḥ paramātmatvaṃ sādhitam | tathā cāsau paramātmā kalpita 
iti jñeyam | anumānagamyasya kalpitatvāt | 
nirvikalpapratyakṣamātragamyasya svalakṣaṇasyaiva paramārthasattvād iti 
ced | asad etat | upadeśyasya pratikṣaṇaṃ madhyāvasthāsu ātmatvena 
pratyakṣaṃ sphuraṇaśīlam apy ātmatayā ajñātam paramātmasvarūpaṃ | 
ciravismṛtapuraḥsthitabāndhavavat tavātmā bhavatīti na ko 'py atra 
pratibhāvataḥ prati anumānasparśaḥ | apratibhāvatāṃ tv atrādhikāra eva 
nāstīty alaṃ paradoṣaguṇavicāraṇena&nbsp;||&nbsp;MoT_3,7.23 ||<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;sarvataḥ paramātmaiṣa kathaṃ nāmābhibudhyate /<br>
&nbsp;&nbsp;&nbsp;&nbsp;&nbsp;iyato 'sya jagannāmno dṛśyasyāsambhavaḥ kutaḥ // Mo_3,7.24 //<br>
asmābhiḥ | "eṣaḥ" jagadvyatiriktasvarūpaḥ | "paramātmā" | "sarvataḥ" 
sarvatra | sarvāsv avasthāsv iti yāvat | "kathaṃ nāma abhibudhyate" | 
yataḥ "iyataḥ" bāhyāntaravyāpakasya | "asya dṛśyasya asambhavaḥ" "kutaḥ"
 syāt | jāgrati hi sthūlaṃ jagat sphurati | svapne svapnajagat | 
suṣuptau jāḍyam | etābhyaḥ vyatiriktā tu avasthā nāstīti | ayaṃ ca 
praśnaḥ sarvadā paramātmamayatvāsādanākāṅkṣiṇā śrīrāmeṇa jāgrati 
pratikṣaṇaṃ sphuramāṇāḥ śuddhaparamātmasvarūpamayyaḥ madhyāvasthāḥ 
anāśritya kṛtaḥ ||&nbsp;MoT_3,7.24 ||<br>
<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;bhramasya jāgatasyāsya jātasyākāśavarṇavat /<br>
&nbsp;&nbsp;&nbsp;&nbsp;&nbsp;atyantābhāvasambodho yadi rūḍhibalaṃ bhavet // Mo_3,7.25 //<br>
&nbsp;&nbsp;&nbsp;&nbsp;&nbsp;taj jñātaṃ brahmaṇo rūpaṃ bhaven nānyena karmaṇā /<br>
&nbsp;&nbsp;&nbsp;&nbsp;&nbsp;dṛśyātyantābhāvatas tu ṛte nānyā śubhā gatiḥ // Mo_3,7.26 //<br>
"ākāśavarṇavat jātasya" prādurbhūtasya | "asya" puraḥsphurataḥ | jagata 
iti yāvat&nbsp;| "atyantābhāvasambodhaḥ" atyantābhāvajñānam | na tu 
nāśanākhyaḥ | "rūḍhi" siddhiyuktaṃ | "balaṃ" yatra | tat | tādṛśaṃ | 
"bhavet" "yadi" syāt | "tat" tadā | "brahmaṇaḥ" paramātmanaḥ | "rūpaṃ" 
svarūpaṃ | "jñātaṃ bhavet" | "anyena karmaṇā" etadvyatiriktena 
tapaḥprabhṛtinā | "na" bhavet | yataḥ "dṛśyātyantābhāvataḥ ṛte" 
dṛśyātyantābhāvād ṛte&nbsp;| "anyā śubhā gatiḥ" śubhaḥ upāyaḥ | "na" 
bhavati&nbsp;| dṛśyātyantābhāvaś ca jñānadvāreṇaiva sidhyati | 
prayatnasādhitasya abhāvasya pradhvaṃsābhāvatvād iti śuktau 
rajatātyantābhāvavat mṛdi ghaṭātyantābhāvavad 
vātyantābhāvasambodhasyopāyatvakathanam ||&nbsp;MoT_3,7.25-26 ||<br>
<br>
<br>
<br>
nanu samyagjñānadvāreṇa siddhasya dṛśyatvarūpajagadatyantābhāvasyaiva kathaṃ paramātmaprāptau upāyatvam astīty | atrāha<br>
&nbsp;&nbsp;&nbsp;&nbsp;&nbsp;atyantābhāvasampattau dṛśyasyāsya yathāsthiteḥ /<br>
&nbsp;&nbsp;&nbsp;&nbsp;&nbsp;śiṣyate paramārtho 'sau budhyate jñāyate tataḥ // Mo_3,7.27 //<br>
"yathāsthiteḥ" evam eva vartamānasya | na tu prayatnanāśitasya | "asya 
dṛśyasya" jagadrūpasya dṛśyasya | "atyantābhāvasampattau" 
atyantābhāvasya sampattau | śuktau bhātarajatātyantābhāvavat mṛdi 
bhātaghaṭātyantābhāvavad vā siddhau satyāṃ | "asau paramārthaḥ" 
dṛśyādhiṣṭhānabhūtaḥ dṛśyasārabhūtaḥ vā asau paramātmā | "śiṣyate" 
śeṣatvena sthito bhavati | rajatātyantābhāvajñāne iva śuktiḥ 
ghaṭātyantābhāvajñāne iva vā mṛt | tadvyatirekeṇānyasya kasyāpy asattvāt
 tataḥ puruṣeṇ"āsau budhyate" | astīti parokṣapratītyā niścīyate | 
"tataḥ" tadanantaram | "jñāyate" | aham ity aparokṣapratītyā niścīyate 
||&nbsp;MoT_3,7.27 ||<br>
<br>
<br>
<br>
nanu jñānopāyikaḥ dṛśyātyantābhāvo mā sidhyatu 
prāṇarodhanādyupāyajālasādhitayā vismṛtyā eva paramātmajñānaṃ 
bhaviṣyatīty | atrāha<br>
&nbsp;&nbsp;&nbsp;&nbsp;&nbsp;na cid apratibimbāsti dṛśyābhāvād ṛte kvacit /<br>
&nbsp;&nbsp;&nbsp;&nbsp;&nbsp;kva vinā pratibimbena kilādarśo 'vatiṣṭhate // Mo_3,7.28 //<br>
"cit" sākṣibhāvena sthitam cittattvam | "dṛśyābhāvād ṛte" 
svasākṣibhāvasiddhāt dṛśyābhāvāt ṛte | "apratibimbā" 
dṛśyapratibimbarahitā | dṛśyasākṣitām akurvatīti yāvat | "kvacin na" 
bhavati | svabhāvatyāgaprasaṅgāt | atra samarthakaṃ dṛṣṭāntaṃ kathayati |
 "kva vine"ti | na hi bimbasattāyāṃ pratibimbarahitaḥ "ādarśaḥ" dṛśyate 
iti bhāvaḥ&nbsp;| nanv anyadeśasthe bimbe sattāṃ bhajaty api ādarśaḥ 
pratibimbarahitaḥ dṛśyate | tathā bahiḥ dṛśyasattā bhavatu | 
prāṇarodhādidvāreṇa bahiḥ aprasarantī cit dṛśyasparśarahitā bhaviṣyatīti
 cet | asad etat | atyantābhāvajñānaṃ vinā dṛśyabījasya nāśayitum 
aśakyatvāt | anyathā nidritasyāntaḥ svapnaprapañcabhānaṃ na syāt | nanu 
tasya prāṇarodhādyupāyarāhityāt svapnapratibhānam astīti cet | tarhi 
dṛśyātyantābhāvajñānahīnān kapaṭarahitān prāṇarodhādikāriṇaḥ eva pṛccha |
 kiṃ yuṣmākaṃ svapnapratibhānam asti na veti | nanu kapaṭarahitāḥ 
dṛśyātyantābhāvajñānayuktā api asmābhiḥ pṛṣṭā eva | tair api svasya 
svapnapradarśakatvam uktam | ucyatāṃ nāma kā hāniḥ | yathā jāgrati 
bhāsata eva jagataḥ atyantābhāvajñānaṃ teṣām asti tathā svapne 'pi | na 
hi te bhāsamānam eva dṛśyaṃ dṛśyatayā paśyanti&nbsp;| kiṃ tu 
brahmatayety alaṃ prapañcena ||&nbsp;MoT_3,7.28 ||<br>
<br>
<br>
<br>
nanu tathāpi dṛśyātyantābhāvena vinaivātmatattvaṃ paśyāma ity | atrāha<br>
&nbsp;&nbsp;&nbsp;&nbsp;&nbsp;jagannāmno 'sya dṛśyasya sattāsambhavanaṃ vinā /<br>
&nbsp;&nbsp;&nbsp;&nbsp;&nbsp;budhyate paramaṃ tattvaṃ na kadācana kenacit // Mo_3,7.29 //<br>
"asya" puraḥsphurataḥ | "jagannāmnaḥ" jagad iti nāmadheyayuktasya | 
"dṛśyasya" dṛśikriyāviṣayasya bhāvajātasya | "sattāsambhavanaṃ vinā" 
atyantābhāvaṃ vinā&nbsp;| "kenacit" puruṣeṇa | "kadācit" | "paramaṃ 
tattvam" paramātmākhyaṃ tattvam | "na budhyate" na jñāyate | tasmāt 
dṛśyātyantābhāvaḥ samyagjñānopāyena sādhyaḥ iti bhāvaḥ 
||&nbsp;MoT_3,7.29 ||<br>
<br>
<br>
<br>
dṛśyāsattāyāṃ sandihānaḥ śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;iyato dṛśyajālasya brahmāṇḍasya jagatsthiteḥ /<br>
&nbsp;&nbsp;&nbsp;&nbsp;&nbsp;mune katham asattāsti kva meruḥ sarṣapodare // Mo_3,7.30 //<br>
vaipulyakathanam | yathā "meruḥ sarṣapodare" astīti kenacid ukte sati | 
tasmin asambhavārthapratipādakatvam eva viśrāmyati | tathā jagataḥ sattā
 nāstīti pratipādake tvayy apīti bhāvaḥ ||&nbsp;MoT_3,7.30 ||<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;dināni katicid rāma yadi tiṣṭhasy akhinnadhīḥ /<br>
&nbsp;&nbsp;&nbsp;&nbsp;&nbsp;sādhusaṅgamasacchāstraparamas tad aham kṣaṇāt // Mo_3,7.31 //<br>
&nbsp;&nbsp;&nbsp;&nbsp;&nbsp;pramārjayāmi te dṛśyaṃ bodho mṛgajalaṃ yathā /<br>
&nbsp;&nbsp;&nbsp;&nbsp;&nbsp;dṛśyābhāve draṣṭṛtā ca śāmyed bodho 'vaśiṣyate // Mo_3,7.32 //<br>
he "rāma" | tvaṃ | cet "yadi katicit dināni" kiyanti dināni | 
"akhinnadhīḥ" anudvignamatiḥ san | saṃmukhadhīḥ sann iti yāvat | 
"sādhusaṅgamasacchāstraparamaḥ tiṣṭhasi"&nbsp;| "tat" tadā | "ahaṃ 
kṣaṇāt te" tava | tvāṃ pratīti yāvat | "dṛśyam" dṛśyarūpaṃ jagat&nbsp;| 
"pramārjayāmi" nāśayāmi | jñānadvāreṇātyantābhāvayuktatvaṃ sampādayāmīti
 yāvat | kaḥ "yathā" | "bodho yathā" | "yathā bodhaḥ" samyagjñānam | 
"mṛga"tṛṣṇā"jalaṃ" pramārjayati | tathety arthaḥ | anena sādhusaṅgādeḥ 
dṛśyātyantābhāvajñānaṃ prati mukhyam upāyatvam uktam | nanu 
dṛśyamārjanena kiṃ setsyatīty | atrāha "dṛśyābhāve" iti | "dṛśyābhāve" 
jñānadvāreṇa dṛśyābhāve siddhe sati | "draṣṭṛtā ca śāmyet" layaṃ vrajet |
 nanu tarhi abhāva eva śiṣyate ity | atrāha "bodha" iti | "bodhaḥ" 
dṛśyadraṣṭratyantābhāvasākṣibhūtaṃ śuddhacittattvaṃ | "śiṣyate" 
avaśiṣṭaṃ bhavati | anyathā siddhasyāpi dṛśyātyantābhāvasya 
asatkalpatvaṃ syāt ||&nbsp;MoT_3,7.31-32 ||<br>
<br>
<br>
<br>
nanu kathaṃ dṛśyamātrātyantābhāvenaiva draṣṭṛtā śāntiṃ vrajatīty | atrāha<br>
&nbsp;&nbsp;&nbsp;&nbsp;&nbsp;draṣṭṛtvaṃ sati dṛśye 'smin dṛśyatvaṃ saty avekṣake /<br>
&nbsp;&nbsp;&nbsp;&nbsp;&nbsp;ekatvaṃ sati hi dvitve dvitvaṃ caikatvavedane // Mo_3,7.33 //<br>
"asmin" puraḥsphuraṇaśīle | "dṛśye" dṛśikriyāviṣaye bhāvajāte | "sati" 
sattāṃ bhajati sati | "draṣṭṛtvam" paramārthataḥ 
śuddhacinmātrasvarūpadraṣṭṛviṣayaḥ draṣṭṛbhāvaḥ syāt | viṣayasadbhāvena 
dṛśikriyāṃ prati kartṛtvasambhavāt | taṇḍulādiṣu hi satsu tadviṣayāṃ 
pākakriyāṃ prati kartṛtvaṃ bhajataḥ puruṣasyaiva pācakatvaṃ bhavati | na
 kevalaṃ dṛśyasattayā draṣṭuḥ eva draṣṭṛtā bhavati | api tu 
draṣṭṛsattayāpi dṛśyasya dṛśyatvam astīty abhiprāyeṇāha "dṛśyatvam" 
iti&nbsp;| "avekṣake" prekṣake | draṣṭarīti yāvat | "sati" sattām 
bhajati sati | "dṛśyatvam" paramārthataḥ 
śuddhacinmātrasvarūpadṛśyāśrayaḥ dṛśyabhāvaḥ syāt&nbsp;| na hi pācakena 
pākakriyāviṣayīkṛtaṃ taṇḍulādikam odanāvasthādyaparaparyāyaṃ pācyabhāvam
 avalambate | ataḥ anyo'nyāpekṣatvena dṛśyamātrātyantābhāvena 
draṣṭṛviṣayā draṣṭṛtā naśyaty eveti bhāvaḥ | 
draṣṭṛtvadṛśyatvānyo'nyāśrayakathanaprasaṅgena tayoḥ ekatvadvitvayor api
 anyo'nyāśrayaṃ kathayati "ekatvam" iti | "ekatvam" mukhyatayā pūrvaṃ 
gaṇanārhe draṣṭari gatam ekatvam | "dvitve" avaratayā paścād 
gaṇanārhadṛśyagate dvitve | "sati" sattāṃ bhajati sati | syāt | 
dvitvābhāve gaṇanasyaiva apravṛtteḥ | gaṇanaṃ hi dvitvādikaṃ vīkṣyaiva 
vyavasthātuṃ pravartate | dvitvādyabhāve tu kimarthaṃ tasya pravartanaṃ 
syāt | vyavasthāyāḥ svayaṃ vṛttau ca tatprathamāvayavabhūtasya ekatvasya
 sphuṭā evāsiddhiḥ | tathā "dvitvam" dṛśyagataṃ dvitvam | "ekatvavedane"
 ekatvākāre vedane | draṣṭṛgate ekatve iti yāvat | "sati" | syāt | ekaṃ 
vigaṇayyaiva dvitīyo gaṇanaviṣayatāṃ yātīti sphuṭā eva hi ekatvaṃ vinā 
dvitvasya anupapattiḥ ||&nbsp;MoT_3,7.33 ||<br>
<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;ekābhāve dvayor eva siddhir bhavati nātra hi /<br>
&nbsp;&nbsp;&nbsp;&nbsp;&nbsp;dvitvaikyadraṣṭṛdṛśyatvakṣaye sad avaśiṣyate // Mo_3,7.34 //<br>
"hi" niścaye | ataḥ "atra" anayoḥ ekatvadvitvayoḥ madhye | "ekābhāve" 
ekasya dvitvasya vā abhāve sati | "dvayoḥ eva" ubhayoḥ dvitvaikatvayoḥ 
eva | "siddhiḥ na bhavati" | nanu tataḥ kiṃ setsyatīty | atrāha 
"dvitvaikye"ti | dvitvaikyayoḥ draṣṭṛdṛśyayoś ca kṣayaḥ 
"dvitvaikyadraṣṭṛdṛśyakṣayaḥ" | tasmin sati "sat" dvitvādisākṣitvena 
sthitaṃ sadākhyaṃ vastu | "avaśiṣyate" avaśiṣṭaṃ bhavati 
||&nbsp;MoT_3,7.34 ||<br>
<br>
<br>
<br>
vyavahitaṃ dṛśyapramārjanapratijñāṃ punar api karoti<br>
&nbsp;&nbsp;&nbsp;&nbsp;&nbsp;ahantādi jagad dṛśyaṃ sarvaṃ te mārjayāmy aham /<br>
&nbsp;&nbsp;&nbsp;&nbsp;&nbsp;atyantāsattvasaṃvittyā manomakurato malam // Mo_3,7.35 //<br>
"aham" | "ahantādi" ahambhāvapramukham | "malaṃ" malabhūtaṃ | "sarvaṃ 
dṛśyaṃ jagat" | "te manomakurataḥ" tvanmanodarpaṇāt | 
"atyantāsattvasaṃvittyā" atyantābhāvajñānena | 
dṛśyaviṣayātyantābhāvajñānotpādaneneti yāvat | pra"mārjayāmi" | yuktaṃ 
ca makurāt malāpamārjanam ||&nbsp;MoT_3,7.35 ||<br>
<br>
<br>
<br>
nanv etāvataḥ dṛśyasya pramārjanaṃ kathaṃ kartuṃ śaknoṣīty | atrāha<br>
&nbsp;&nbsp;&nbsp;&nbsp;&nbsp;nāsato vidyate bhāvo nābhāvo vidyate sataḥ | /<br>
&nbsp;&nbsp;&nbsp;&nbsp;&nbsp;yat tu nāsti svabhāvena kaḥ kleśas tatpramārjane // Mo_3,7.36 //<br>
"asataḥ" sattākartṛtvam abhajataḥ | "bhāvaḥ" sattā | "na vidyate" | 
śaśaśṛṅgasyāpi sattāpatteḥ | "sataḥ" sattākartṛtvaṃ bhajataḥ | "abhāvaḥ"
 asattā | "na vidyate" | svarūpahāniprasaṅgāt | na ca svarūpahāniḥ yuktā
 | agner api agnitvahāniprasaṅgāt | "yat" svarūpeṇa "nāsti" | 
"tatpramārjane kaḥ kleśaḥ" bhavati | na hi śaśiśṛṅgatroṭane kasyāpi 
yatnaḥ dṛṣṭaḥ ||&nbsp;MoT_3,7.36 ||<br>
<br>
<br>
<br>
nanu tathāpi pravartane kim āyātam ity | atrāha<br>
&nbsp;&nbsp;&nbsp;&nbsp;&nbsp;jagad ādāv anutpannam yac cedaṃ dṛśyate tatam /<br>
&nbsp;&nbsp;&nbsp;&nbsp;&nbsp;tat svātmany eva vimale brahma cittvāt svabṛṃhitam  // Mo_3,7.37 //<br>
"jagat ādau" prathamaṃ eva | "anutpannaṃ" bhavati | ataḥ jagatpramārjane
 kleśo nāstīti bhāvaḥ | nanu yadi jagat prathamam evānutpannaṃ bhavati 
tarhi kim idaṃ bhāsata ity | atrāha "yac cedam" iti | "yac cedam" yac 
caitat | "tatam" vistāritasvarūpaṃ kiñcit "dṛśyate" | "tat brahma" "eva"
 brahmākhyaṃ vastu eva | "vimale svātmani" śuddhacinmātrasvarūpāyāṃ 
svabhittau | "cittvāt svabṛṃhitaṃ" atiśayena bṛṃhāgataṃ bhavati&nbsp;| 
anyathā brahmatvāyogāt | bṛṃhāyuktam eva hi brahmocyate | na ca vastuni 
bṛṃhaṇaṃ nāmānyavastunaḥ utpattiḥ vaktuṃ śakyate | jale 'pi dravatvāt 
prādurbhūtasya taraṅgatayā bṛṃhaṇasyānyavastūtpattitvaprasaṅgāt | na ca 
mūrkho 'pi jale taraṅgānām anyatvam aṅgīkaroti | cidrūpasyātmana eva 
svapnapadārthabhāvena bṛṃhaṇaṃ dṛṣṭam iti "cittvād" ity uktam 
||&nbsp;MoT_3,7.37 ||<br>
<br>
<br>
<br>
punaḥ punar etad eva kathayati<br>
&nbsp;&nbsp;&nbsp;&nbsp;&nbsp;jagan nāma na cotpannaṃ na cāsti na ca dṛśyate /<br>
&nbsp;&nbsp;&nbsp;&nbsp;&nbsp;hemnīva kaṭakāditvaṃ kim etanmārjane śramaḥ // Mo_3,7.38 //<br>
"nāma" niścaye | "jagat na cotpannaṃ" bhavati | "na ca asti" | "na ca 
dṛśyate" | brahmaṇa evaitadrūpatayā sthitatvāt | jagat kim "iva" | 
"kaṭakāditvam iva" | yathā "hemni" bhāsamānaṃ "kaṭakāditvaṃ" nāsti | 
hemnaḥ eva tadrūpatayā sthitatvāt | tathā ity arthaḥ&nbsp;| ataḥ 
"etat"pra"mārjane" śramaḥ kiṃ bhavati | brahmatājñānamātreṇaiva 
pramārjitatvāt&nbsp;| na hi hemni bhāsamānaṃ kaṭakāditvaṃ 
aśakyapramārjanaṃ bhavati | hematājñānamātreṇaiva tasya 
pramārjitatvāt&nbsp;||&nbsp;MoT_3,7.38 ||<br>
<br>
<br>
etāvata āśvāsarahitaṃ śiṣyaṃ jñātvā tasya samāśvāsanaṃ karoti<br>
&nbsp;&nbsp;&nbsp;&nbsp;&nbsp;tathaitad vistareṇeha vakṣyāmo bahuyuktibhiḥ /<br>
&nbsp;&nbsp;&nbsp;&nbsp;&nbsp;abādhitaṃ yathā nūnaṃ svayam evānubhūyate // Mo_3,7.39 //<br>
vayam | "etat" pūrvoktaṃ vastu | "vistareṇa bahuyuktibhiḥ tathā ihā"smin
 śāstre | "vakṣyāmaḥ" | "nūnaṃ" niścaye | "yathā" tvayā "etat abādhitaṃ 
svayam evānubhūyate" ||&nbsp;MoT_3,7.39 ||<br>
<br>
<br>
prakṛtam eva kathayati<br>
&nbsp;&nbsp;&nbsp;&nbsp;&nbsp;ādāv eva hi notpannaṃ yat tasyehāstitā kutaḥ  /<br>
&nbsp;&nbsp;&nbsp;&nbsp;&nbsp;kuto marau jalasarid dvitīyendau kuto grahaḥ // Mo_3,7.40 //<br>
"hi" niścaye | "yat" vastu | "ādāv eva utpannaṃ na" bhavati | 
"tasyehāstitā" sattvam | "kutaḥ" bhavati | atra dṛṣṭāntadvayam kathayati
 "kuta" ityādi ||&nbsp;MoT_3,7.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā vandhyāsuto nāsti yathā nāsti marau jalam /<br>
&nbsp;&nbsp;&nbsp;&nbsp;&nbsp;yathā nāsti nabhovṛkṣas tathā nāsti jagadbhramaḥ // Mo_3,7.41 //<br>
"jagadbhramaḥ" jagadrūpaḥ bhramaḥ | jagad iti yāvat ||&nbsp;MoT_3,7.41 ||<br>
<br>
<br>
<br>
tarhi kim idaṃ bhāsate ity | atrāha<br>
&nbsp;&nbsp;&nbsp;&nbsp;&nbsp;yad idaṃ dṛśyate rāma tad brahmaiva nirāmayam /<br>
&nbsp;&nbsp;&nbsp;&nbsp;&nbsp;etat purastād vakṣyāmo yuktito na giraiva vaḥ // Mo_3,7.42 //<br>
asmābhiḥ "yat idaṃ dṛśyate" | "tat nirāmayam" bhāvābhāvākhyāmayarahitam |
 "brahmaiva" bhavati | vayam | "etat purastāt" agre | "yuktitaḥ" 
yuktibhiḥ | "vaḥ" yuṣmākam&nbsp;| "vakṣyāmaḥ" | "na girā eva vakṣyāmaḥ" |
 sārvavibhaktikas tasil ||&nbsp;MoT_3,7.42 ||<br>
<br>
<br>
<br>
sargāntaślokena yuktiyuktavākyopekṣāṃ tyājyatvena kathayati<br>
&nbsp;&nbsp;&nbsp;&nbsp;&nbsp;yan nāma yuktibhir iha pravadanti tajjñās<br>
&nbsp;&nbsp;&nbsp;&nbsp;&nbsp;tatrāvahelanam ayuktam udārabuddheḥ | /<br>
&nbsp;&nbsp;&nbsp;&nbsp;&nbsp;yo yuktiyuktam avamatya vimūḍhabuddhyā<br>
&nbsp;&nbsp;&nbsp;&nbsp;&nbsp;kaṣṭāvaho bhavati taṃ vidur ajñam eva // Mo_3,7.43 //<br>
"nāma" niścaye | "avahelanam" upekṣā | "kaṣṭāvahaḥ" kaṣṭadāyī | 
asambhavaprayatnair ātmana iti śeṣaḥ | iti śivam ||&nbsp;MoT_3,7.43 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe saptamaḥ sargaḥ || 3,7 ||<br>
<br>
*********************************************************************<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;kayaitaj jñāyate yuktyā katham etat prasidhyati /<br>
&nbsp;&nbsp;&nbsp;&nbsp;&nbsp;nyāye 'nubhūta etasmin na jñeyam avaśiṣyate // Mo_3,8.1 //<br>
"etat" dṛśyāsatyatvam | nanu kimartham atra yuktiṃ pṛcchasīty | atrāha 
"nyāye"ti&nbsp;| yataḥ "etasmin nyāye" | nyāyena "anubhūte" sati | 
"jñeyam nāvaśiṣyate" | yuktiśravaṇena sarvasya jñātatvāt 
||&nbsp;MoT_3,8.1 ||<br>
<br>
<br>
śrīvasiṣṭhaḥ vistarakathanapratijñāṃ sampādayiṣyann uttaraṃ kathayati<br>
&nbsp;&nbsp;&nbsp;&nbsp;&nbsp;bahukālam iyaṃ rūḍhā mithyājñānaviṣūcikā /<br>
&nbsp;&nbsp;&nbsp;&nbsp;&nbsp;jagannāmnī vicārākhyād ṛte mantrān na śāmyati // Mo_3,8.2 //<br>
ā"rūḍhā" buddhau satyatayā sphuritā | jagataś ca mithyājñānarūpatvaṃ 
śuktirajatavaj jñeyam | yuktaś ca "viṣūcikāyāḥ mantreṇa" nāśaḥ 
||&nbsp;MoT_3,8.2 ||<br>
<br>
<br>
vakṣyamāṇopadeśaśravaṇaṃ prati śrīrāmaṃ dṛḍhīkaroti<br>
&nbsp;&nbsp;&nbsp;&nbsp;&nbsp;vadāmy ākhyāyikā rāma yā imā bodhasiddhaye /<br>
&nbsp;&nbsp;&nbsp;&nbsp;&nbsp;tāś cec chṛṇoṣi tat sādho mukta evāsi buddhimān // Mo_3,8.3 //<br>
"ākhyāyikāḥ" upadeśakārīṇi ākhyānāni | "bodhasiddhaye" 
dṛśyātyantābhāvajñānasiddhaye | "muktaḥ" dṛśyenāspṛṣṭaḥ 
||&nbsp;MoT_3,8.3 ||<br>
<br>
<br>
<br>
aśravaṇe daṇḍaṃ kathayati<br>
&nbsp;&nbsp;&nbsp;&nbsp;&nbsp;no ced udvegaśīlatvād ardhād utthāya gacchasi /<br>
&nbsp;&nbsp;&nbsp;&nbsp;&nbsp;tat tiryagdharmiṇas te 'dya kiñcin nāpi tu setsyati // Mo_3,8.4 //<br>
tvaṃ "no cet" śṛṇoṣi | atha vā "udvegaśīlatvāt ardhād utthāya gacchasi" |
 "tat" tadā&nbsp;| "tiryagdharmiṇaḥ" paśutulyasya | "te" | "kiñcid api 
na setsyati" ||&nbsp;MoT_3,8.4 ||<br>
<br>
<br>
<br>
nanu dṛḍhatayā śravaṇenāpi yadi kiñcin na setsyati tadā kiṃ kāryam ity | atrāha<br>
&nbsp;&nbsp;&nbsp;&nbsp;&nbsp;yo yam arthaṃ prārthayate tadarthaṃ yatate tathā /<br>
&nbsp;&nbsp;&nbsp;&nbsp;&nbsp;so 'vaśyaṃ tad avāpnoti na cec chrānto nivartate // Mo_3,8.5 //<br>
"yaḥ" puruṣaḥ | "yam artham" yat vastu | "prārthayate" prārthanāviṣayaṃ 
karoti | "tathā" tadanukalpena | na tv anyathā | "yatate" | "saḥ avaśyaṃ
 tat āpnoti" | "cet" yadi&nbsp;| "śrāntaḥ na nivartate" 
||&nbsp;MoT_3,8.5 ||<br>
<br>
<br>
<br>
nanv aham asmin prārthite vastuni kiṃrūpaṃ yatnaṃ karomīty | atrāha<br>
&nbsp;&nbsp;&nbsp;&nbsp;&nbsp;sādhusaṅgamasacchāstraparo bhavasi rāma cet /<br>
&nbsp;&nbsp;&nbsp;&nbsp;&nbsp;tad dinair eva vā māsaiḥ prāpnoṣi paramaṃ padam // Mo_3,8.6 //<br>
niratiśayapratibhāvattve "dinaiḥ" | anyathā "māsair" | iti vibhāgaḥ ||&nbsp;MoT_3,8.6 ||<br>
<br>
<br>
śrīvasiṣṭhasādhutve niścitaḥ śrīrāmaḥ ātmajñānaprabodhanimittaṃ śāstraṃ pṛcchati<br>
&nbsp;&nbsp;&nbsp;&nbsp;&nbsp;ātmajñānaprabodhāya śāstraṃ śāstravidāṃ vara /<br>
&nbsp;&nbsp;&nbsp;&nbsp;&nbsp;kiṃnāma tatpradhānaṃ syād yasmiñ jñāte na śocyate // Mo_3,8.7 //<br>
"ātmajñānaprabodhāya" ātmajñānāvirbhāvārtham | "na śocyate" dṛśyāsaktirūpaṃ śocanaṃ nānubhūyate ||&nbsp;MoT_3,8.7 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;ātmajñānapradhānānām idam eva mahāmate /<br>
&nbsp;&nbsp;&nbsp;&nbsp;&nbsp;śāstrāṇāṃ paramaṃ śāstraṃ mahārāmāyaṇābhidham // Mo_3,8.8 //<br>
"ātmajñānaṃ pradhānaṃ" vācyatayā sārabhūtaṃ yeṣāṃ | te | tādṛśānām | 
"idaṃ rāmāyaṇābhidham" ayam mahārāmāyaṇākhyaḥ itihāsaḥ | nanu 
śrīvālmīkinā svenopanibaddhe śrīmahārāmāyaṇe 
śrīrāmavṛttāntakathanaprasaṅgataḥ śrīrāmaṃ prati śrīvasiṣṭhena kṛtaḥ 
upadeśaḥ nibaddhaḥ yaḥ kenāpi dayālunā asmāc chrīmahārāmāyaṇād uddhṛtaḥ 
tat katham upadeśakālānantarabhāvinaḥ śrīmahārāmāyaṇasya śrīvasiṣṭhena 
"idam" ity anena parāmarśaḥ kṛtaḥ | anena hi śrīmahārāmāyaṇasya 
śrīvasiṣṭhakṛtatvaṃ dyotate iti cet | ārambhe evāsmābhiḥ ayaṃ nirṇayaḥ 
kṛtaḥ | kiṃ punaḥ punaḥ pṛcchasi | yataḥ tatra pratibhāvatāṃ svayam 
asyārthasyāvabodhakatvaṃ uktam | tadrahitānāṃ tv anadhikāraḥ uktaḥ | iti
 pratibhām eva pṛccha | yadi na pratibhā asti tadānadhikāritvān maunam 
eva kāryam ity alaṃ prapañcena ||&nbsp;MoT_3,8.8 ||<br>
<br>
<br>
<br>
śrīmahārāmāyaṇam eva praśaṃsati<br>
&nbsp;&nbsp;&nbsp;&nbsp;&nbsp;itihāsottamād asmāt paro bodhaḥ pravartate /<br>
&nbsp;&nbsp;&nbsp;&nbsp;&nbsp;sarveṣām itihāsānām ayaṃ sāra udāhṛtaḥ // Mo_3,8.9 //<br>
"asmāt" rāmāyaṇākhyāt ||&nbsp;MoT_3,8.9 ||<br>
<br>
<br>
&nbsp;&nbsp;&nbsp;&nbsp;&nbsp;śrute 'smin vāṅmaye yasmāj jīvanmuktatvam akṣatam /<br>
&nbsp;&nbsp;&nbsp;&nbsp;&nbsp;udeti svayam evāta idam evātipāvanam // Mo_3,8.10 //<br>
"vāṅmaye" śāstre ||&nbsp;MoT_3,8.10 ||<br>
<br>
<br>
&nbsp;&nbsp;&nbsp;&nbsp;&nbsp;sthitam evāstam āyāti jagaddṛśyaṃ vicāraṇāt /<br>
&nbsp;&nbsp;&nbsp;&nbsp;&nbsp;yathā svapne parijñāte svapnārthād eva bhāvanā // Mo_3,8.11 //<br>
"sthitam eva" na tu mudgarādiprahāraiḥ nāśaṃ nītam | atra dṛṣṭāntam āha 
"yathe"ti | "bhāvanā" satyatābhāvanā | "eva"kāraḥ pādapūraṇārthaḥ | ayaṃ
 bhāvaḥ&nbsp;| yathā svapne jāgradavasthāyāṃ asatyatayā parijñāte sati |
 tatrānubhūtaiḥ bhāvābhāvaiḥ harṣāmarṣau na jñāyete | anyathā hi jāgraty
 anubhūtair atītair api bhāvābhāvair iva tatratyaiḥ bhāvābhāvaiḥ 
harṣāmarṣotpādaḥ syāt&nbsp;| tathā mahārāmāyaṇavicāraṇena dṛśye 
asatyatayā jñāte sati dṛśyaviṣayaiḥ bhāvābhāvaiḥ harṣāmarṣau na jñāyete 
iti ||&nbsp;MoT_3,8.11 ||<br>
<br>
<br>
nanv anyāny api śāstrāṇi santy eva | tat katham asyaivāsādhāraṇakāraṇatvaṃ kathayasīty | atrāha<br>
&nbsp;&nbsp;&nbsp;&nbsp;&nbsp;yad ihāsti tad anyatra yan nehāsti na tat kvacit /<br>
&nbsp;&nbsp;&nbsp;&nbsp;&nbsp;idaṃ samastavijñānaśāstrakośaṃ vidur budhāḥ // Mo_3,8.12 //<br>
"yat iha" asmin rāmāyaṇe | "asti" sāmastyena vidyate | "tat anyatra" 
anyaśāstreṣu&nbsp;| "asti" vyastatvena bhavatīty arthaḥ | "yat iha nāsti
 tat kvacit" kutrāpi śāstre | "nāsti"&nbsp;| ataḥ "budhāḥ" 
samastaśāstrasārajñāḥ | "idam" etat śrīmahārāmāyaṇaṃ | 
"samastavijñānaśāstrakośaṃ" sakalādhyātmaśāstrabhāṇḍāgāraṃ | "viduḥ" 
jānanti&nbsp;||&nbsp;MoT_3,8.12 ||<br>
<br>
<br>
<br>
uktalakṣaṇaśrīmahārāmāyaṇaśravaṇe phalaṃ kathayati<br>
&nbsp;&nbsp;&nbsp;&nbsp;&nbsp;ya idaṃ śṛṇuyād nityaṃ tasyodāracamatkṛteḥ /<br>
&nbsp;&nbsp;&nbsp;&nbsp;&nbsp;bālasyāpi paraṃ bodhaṃ buddhir eti na saṃśayaḥ // Mo_3,8.13 //<br>
"bālasyāpi" mūrkhasyāpīty arthaḥ | paṇḍitasya tu kā katheti bhāvaḥ ||&nbsp;MoT_3,8.13 ||<br>
<br>
<br>
etadvimukhasya kartavyaṃ kathayati<br>
&nbsp;&nbsp;&nbsp;&nbsp;&nbsp;yasmai nedaṃ tv abhavyāya rocate duṣkṛtodayāt /<br>
&nbsp;&nbsp;&nbsp;&nbsp;&nbsp;vicārayatu yatkiñcit sa śāstraṃ jñānavāṅmayam // Mo_3,8.14 //<br>
"abhavyāya" āsurasvabhāvayuktāya | "jñānavāṅmayam" jñānavākyanirbharam&nbsp;||&nbsp;MoT_3,8.14 ||<br>
<br>
<br>
nanu muktikāmasya mama kim etacchravaṇenety | atrāha<br>
&nbsp;&nbsp;&nbsp;&nbsp;&nbsp;jīvanmuktatvam asmiṃs tu śrute samanubhūyate /<br>
&nbsp;&nbsp;&nbsp;&nbsp;&nbsp;svayam eva yathā pīte nīrogatvaṃ varauṣadhe // Mo_3,8.15 //<br>
"svayam eva" ayatnam eva ||&nbsp;MoT_3,8.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śrūyamāṇe hi śāstre 'smiñ śrotā vetty etad ātmanā /<br>
&nbsp;&nbsp;&nbsp;&nbsp;&nbsp;yathāvad idam asmābhir na tūktaṃ varaśāpavat // Mo_3,8.16 //<br>
"etat" maduktaṃ vastu | nanu yady etacchravaṇe pravṛttasya kiñcit 
pratyavāyādi syāt tadā kiṃ kāryam ity | atrāha "idam" iti | 
"varaśāpavat" varaśāpayuktam | mantravad iti śeṣaḥ ||&nbsp;MoT_3,8.16 ||<br>
<br>
<br>
sargāntaślokena svātmavicārasya dṛśyātyantābhāvajñāne asādhāraṇakāraṇatvaṃ kathayati<br>
&nbsp;&nbsp;&nbsp;&nbsp;&nbsp;śāmyati saṃsṛtiduḥkham idaṃ te<br>
&nbsp;&nbsp;&nbsp;&nbsp;&nbsp;svātmavicāramahākathayaiva /<br>
&nbsp;&nbsp;&nbsp;&nbsp;&nbsp;no dhanadānatapaḥśrutavedais<br>
&nbsp;&nbsp;&nbsp;&nbsp;&nbsp;tatkathanojjhitayatnaśatena // Mo_3,8.17 //<br>
"te" tava | "idaṃ" dṛśyasvarūpaṃ | "saṃsṛtiduḥkham" janmākhyaṃ duḥkhaṃ |
 "svātmavicāramahākathayā" | "svātmavicārasya" | yā "mahākathā" 
anyo'nyaṃ mahatī kathā&nbsp;| tay"aiva śāmyati" | 
"dhanadānatapaḥśrutavedaiḥ idaṃ saṃsṛtiduḥkham no śāmyati"&nbsp;| ataḥ 
bhavitavyam iti śeṣaḥ | ataḥ kāraṇāt puruṣeṇa&nbsp;| tasya 
"svātmavicārasya" | yat "kathanam" sādhubhiḥ saha anyo'nyakathanaṃ | 
tadarthaṃ "ujjhitāni" tyaktāni | "yatnaśatāni" kathanavyatiriktāni 
yatnaśatāni | yena | saḥ | tādṛśena bhavitavyam | iti śivam 
||&nbsp;MoT_3,8.17 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe 'ṣṭamaḥ sargaḥ || 3,8 ||<br>
<br>
*********************************************************************<br>
<br>
oṃ pūrvasargāntaślokārtham eva sphuṭaṃ kathayati<br>
&nbsp;&nbsp;&nbsp;&nbsp;&nbsp;taccittās tadgataprāṇā bodhayantaḥ parasparam /<br>
&nbsp;&nbsp;&nbsp;&nbsp;&nbsp;kathayantaś ca taṃ nityaṃ tuṣyanti ramayanti ye // Mo_3,9.1 //<br>
&nbsp;&nbsp;&nbsp;&nbsp;&nbsp;teṣāṃ jñānaikaniṣṭhānām ātmajñānavicāraṇāt /<br>
&nbsp;&nbsp;&nbsp;&nbsp;&nbsp;sā jīvanmuktatodeti videhonmuktataiva yā // Mo_3,9.2 //<br>
"taccittāḥ" | "tasmin" svātmavicāre | "cittaṃ" yeṣāṃ | te | tādṛśāḥ | 
tathā "tasmin" svātmavicāre | "gatāḥ" niṣṭhāṃ gatāḥ | "prāṇāḥ" 
bāhyendriyāṇi yeṣāṃ | te&nbsp;| tādṛśāḥ | tathā "tam" ātmavicāraṃ | 
"parasparam bodhayantaḥ" | tathā "taṃ" ātmavicāraṃ | "kathayantaś" "ca 
ye" sādhavaḥ | "tuṣyanti" tuṣṭiyuktāḥ bhavanti | tathā "ramayanti" anyān
 tuṣṭiyuktān sampādayanti | ātma"jñānaikaniṣṭhānāṃ" ātmavicāraikaparāṇāṃ
 | "teṣāṃ" puruṣāṇām | "ātmajñānavicāraṇāt sā jīvanmuktatā udeti" 
prādurbhavati | "yā videhamuktataiva" bhavati | niḥśeṣaṃ 
dehābhimānābhāvāt ||&nbsp;MoT_3,9.1-2 ||<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;brahman videhamuktasya jīvanmuktasya lakṣaṇam /<br>
&nbsp;&nbsp;&nbsp;&nbsp;&nbsp;brūhi yena tathaivāhaṃ yate śāstradṛśā dhiyā // Mo_3,9.3 //<br>
"jīvanmuktasye"ty atra "ca"śabdo 'dhyāhāryaḥ | "yate" yatnaṃ karomi | 
"lakṣaṇam" svarūpapratiṣṭhāpakaḥ dharmaḥ | "dhiyā" buddhyā | 
kathambhūtayā | "śāstram" eva "dṛk" netre | yasyāḥ | sā | tādṛśyā | 
śāstrānusāriṇyety arthaḥ ||&nbsp;MoT_3,9.3 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;yathāsthitam idaṃ yasya vyavahāravato 'pi ca /<br>
&nbsp;&nbsp;&nbsp;&nbsp;&nbsp;astaṃ gataṃ sthitaṃ vyoma sa jīvanmukta ucyate // Mo_3,9.4 //<br>
"vyavahāravato 'pi" viśvapadārtheṣu vyavahāraṃ kurvato 'pi | "yasya" 
puruṣasya | "yathāsthitam" anena prakāreṇaiva sthitam | na tu kenāpi 
prayatnena nāśitasvarūpaṃ | "idam" puraḥsphuraṇaśīlaṃ jagat | "astaṃ" 
"gataṃ" nāśaṃ gataṃ | ata eva "vyoma" śūnyarūpaṃ bhavati | paṇḍitaiḥ "sa
 jīvanmuktaḥ ucyate" | bhāsamānasya jagataḥ śuktikārajatavat 
asatyatvadarśitvaṃ jīvanmuktalakṣaṇam iti bhāvaḥ ||&nbsp;MoT_3,9.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bodhaikaniṣṭhatāṃ yāto jāgraty eva suṣuptavat /<br>
&nbsp;&nbsp;&nbsp;&nbsp;&nbsp;ya āste vyavahartaiva sa jīvanmukta ucyate // Mo_3,9.5 //<br>
"bodhe" dṛśyātyantābhāvajñānapūrvake ātmajñāne | "ekaṃ" kevalaṃ | 
"niṣṭhā" ratiḥ yasya | saḥ "bodhaikaniṣṭhaḥ" | tasya bhāvaḥ tat"tā" | 
tām "yātaḥ" gataḥ | "yaḥ" puruṣaḥ | "jāgraty eva" jāgradavasthāyām eva |
 tatrāpi "vyavahartaiva" pravāhāgatavyavahārakāry eva | "suṣuptavat" 
suṣuptyāviṣṭa iva | "āste" | niranusandhāna āste iti yāvat | paṇḍitaiḥ 
"saḥ jīvanmuktaḥ ucyate" | dṛśyate ca stryādiniṣṭhasya puruṣasya jāgrati
 vyavahartur eva sataḥ suṣuptavad avasthitir iti 
nāyastam&nbsp;||&nbsp;MoT_3,9.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nodeti nāstam āyāti sukhe duḥkhe mukhaprabhā /<br>
&nbsp;&nbsp;&nbsp;&nbsp;&nbsp;yathāprāptasthiter yasya sa jīvanmukta ucyate // Mo_3,9.6 //<br>
"yathāprāptasthiteḥ" pravāhāgataniṣṭhasya | "yasya" | "sukhe duḥkhe" ca 
"mukhaprabhā nodeti nāstam āyāti" harṣāmarṣarāhityāt | paṇḍitaiḥ "saḥ 
jīvanmuktaḥ ucyate"&nbsp;||&nbsp;MoT_3,9.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yo jāgarti suṣuptastho yasya jāgran na vidyate /<br>
&nbsp;&nbsp;&nbsp;&nbsp;&nbsp;yasya nirvāsano bodhaḥ sa jīvanmukta ucyate // Mo_3,9.7 //<br>
"yaḥ" puruṣaḥ | "jāgarti" bāhyapadārthaviṣayaṃ bodhaṃ bhajati | 
kathambhūtaḥ&nbsp;| "suṣupte" suṣuptau iva tiṣṭhatīti | tādṛśaḥ | 
ekacinmātratāniścayena bāhyaprapañcānusandhānarahitatvāt | tathā "yasya"
 puruṣasya | "jāgrat" laukikā jāgradavasthā | "na vidyate" turyamayatvāt
 | jīvanmukto hi jāgrati sarvaṃ cinmātramayaṃ paśyan turyāvasthāviṣṭa 
eva bhavati | tathā "yasya nirvāsanaḥ" ahaṃmamatārūpavāsanārahitaḥ | 
"bodhaḥ" bāhyadehādipadārthajñānaṃ | bhavati | paṇḍitaiḥ "sa jīvanmukta 
ucyate" ||&nbsp;MoT_3,9.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rāgadveṣabhayādīnām anurūpaṃ carann api /<br>
&nbsp;&nbsp;&nbsp;&nbsp;&nbsp;yo 'ntar vyomavad atyacchaḥ sa jīvanmukta ucyate // Mo_3,9.8 //<br>
"yaḥ" puruṣaḥ | "rāgadveṣabhayādīnām anurūpaṃ caran api" | rāgādhāre 
putrādau ratiṃ bhajan api | dveṣādhāre śatrau vimukho bhavan api | 
bhayakāraṇāt siṃhādeḥ calan api | "antaḥ" manasi | "vyomavat atyacchaḥ" 
atinirmalaḥ bhavati | putrādiviṣayasya ratyādeḥ pravāhabalena 
niranusandhānakaraṇāt | anusandhāna eva hi manasi malaṃ bhavati | 
paṇḍitaiḥ "saḥ jīvanmuktaḥ ucyate" | "ādi"śabdena dehādiviṣayāṇām 
asmitādīnāṃ grahaṇam ||&nbsp;MoT_3,9.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yasya nāhaṅkṛto bhāvo buddhir yasya na lipyate | /<br>
&nbsp;&nbsp;&nbsp;&nbsp;&nbsp;kurvato 'kurvato vāpi sa jīvanmukta ucyate // Mo_3,9.9 //<br>
"yasya" puruṣasya | "ahaṅkṛtaḥ bhāvaḥ" ahaṅkāramayī cittavṛttiḥ | 
"nā"sti | sarvatra brahmakartṛtvadarśanāt | tathā "yasya" puruṣasya | 
"buddhiḥ na lipyate" lepayuktā na kriyate | rāgādirūpaiḥ pāpair iti 
śeṣaḥ | paṇḍitaiḥ "saḥ jīvanmukta ucyate"&nbsp;| "yasya" kathambhūtasya |
 "kurvataḥ" śarīrayātrānimittaṃ pravāhāgataṃ vā karma kurvataḥ | tathā 
kenāpi kāraṇena "akurvataḥ" vā | tatra karaṇakāle niranusandhānakaraṇāt 
akaraṇakāle śuddhacinmātraparāmarśaniṣṭhatvāt ahambhāvadhīleparāhityaṃ 
jñeyam&nbsp;||&nbsp;MoT_3,9.9 ||<br>
<br>
<br>
&nbsp;&nbsp;&nbsp;&nbsp;&nbsp;yaś conmeṣanimeṣābhyāṃ vidheḥ pralayasambhavau /<br>
&nbsp;&nbsp;&nbsp;&nbsp;&nbsp;paśyet trilokyāḥ khasamaḥ sa jīvanmukta ucyate // Mo_3,9.10 //<br>
"khasamaḥ" ākāśasadṛśaḥ | "yaḥ" puruṣaḥ | "trilokyāḥ vidheḥ" 
bhvādibāhyatrilokīvidhānasya jāgradādyāntaratrilokīvidhānasya ca | 
"unmeṣanimeṣābhyāṃ" | arthāt paramātmatayā niścitasya cittattvasya 
"unmeṣeṇa" cetyānaunmukhyākhyena prādurbhāvena | "nimeṣeṇa" 
cetyaunmukhyākhyena svarūpagopanena | "pralayasambhavau" "paśyati" 
saṃhārotpattī | tathā tirobhāvāvirbhāvau paśyati | paṇḍitaiḥ "saḥ 
jīvanmuktaḥ ucyate" | atha vā svaparāmarśaḥ "unmeṣaḥ" | tatrāpi upekṣā 
"nimeṣaḥ" | tathā ca unmeṣeṇa sambhavaḥ | nimeṣeṇa pralayaḥ | iti 
yathāsaṅkhyaṃ vihāyaiva sambandhaḥ kāryaḥ&nbsp;||&nbsp;MoT_3,9.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhoktaiva yo na bhokteva śuddhabodhaikatāṃ gataḥ /<br>
&nbsp;&nbsp;&nbsp;&nbsp;&nbsp;buddhaḥ supta ivāste 'ntaḥ sa jīvanmukta ucyate // Mo_3,9.11 //<br>
"śuddhabodhaikatāṃ" śuddhabodhenaikatvaṃ "gataḥ" | "yaḥ" puruṣaḥ | 
"buddhaḥ" bodhayuktaḥ san | "antaḥ suptaḥ iva āste" tiṣṭhati | 
niranusandhānatvāt | "yaḥ" kathambhūta "iva" | "bhoktā eva" 
bhujikriyākartṛtvaṃ bhajann eva | "abhoktā iva" svasmin 
śuddhabodhatājñānena bhoktāham ity abhimānābhāvāt | paṇḍitaiḥ "saḥ 
jīvanmuktaḥ ucyate"&nbsp;||&nbsp;MoT_3,9.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nityaṃ draṣṭaiva cādraṣṭā jīvann eva mṛtopamaḥ /<br>
&nbsp;&nbsp;&nbsp;&nbsp;&nbsp;vyavahartaiva śailābhaḥ sa jīvanmukta ucyate // Mo_3,9.12 //<br>
yaḥ "draṣṭaiva" dṛśikriyākartṛtvaṃ bhajann eva | na tv andhavat tiṣṭhan |
 "adraṣṭā" bhavati | tathā yaḥ "jīvann eva" jīvanakriyākartṛtvaṃ bhajann
 eva | "mṛtopamaḥ" bhavati | mṛtasadṛśaḥ bhavati | mṛtavat 
bhogādivāñchābhāvāt | tathā yaḥ "vyavahartā eva" vyavahāraṃ kurvan eva |
 "śailābhaḥ" bhavati | tattvataḥ kṣobharāhityāt | paṇḍitaiḥ "saḥ 
jīvanmuktaḥ ucyate" ||&nbsp;MoT_3,9.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yasmān nodvijate loko lokān nodvijate ca yaḥ /<br>
&nbsp;&nbsp;&nbsp;&nbsp;&nbsp;harṣāmarṣabhayonmuktaḥ sa jīvanmukta ucyate // Mo_3,9.13 //<br>
"lokaḥ" sāmānyalokaḥ | "yasmāt nodvijate" udvegakāraṇābhāvena udvegaṃ na
 yāti&nbsp;| tathā "yaḥ lokāt na udvijate" niṣprayojanatvāt | 
svaprayojanaparaḥ eva hi yebhyaḥ svaprayojanaṃ na paśyati tebhyaḥ 
udvijate | "yaḥ" kathambhūtaḥ | "harṣāmarṣabhayonmuktaḥ" 
harṣāmarṣabhayarahitaḥ | svasmin śuddhabodhaikatājñānāt | paṇḍitaiḥ "saḥ
 jīvanmuktaḥ ucyate" ||&nbsp;MoT_3,9.13 ||<br>
<br>
<br>
&nbsp;&nbsp;&nbsp;&nbsp;&nbsp;śāntasaṃsārakalanaḥ kalāvān api niṣkalaḥ /<br>
&nbsp;&nbsp;&nbsp;&nbsp;&nbsp;yaḥ sacitto 'pi niścittaḥ sa jīvanmukta ucyate // Mo_3,9.14 //<br>
"śāntā" ātmani cinmātratādarśanena layaṃ gatā | "saṃsārakalanā" yasya | 
saḥ | tādṛśaḥ | "yaḥ" puruṣaḥ | "kalāvān api" jñānākhyakalāyukto 'pi | 
"niṣkalaḥ" kalābhyaḥ niṣkrāntaḥ bhavati | svasya niṣkalacinmātratājñānāt
 | tathā "yaḥ sacittaḥ api" śuddhasattvasvarūpacittayuktaḥ api | 
"niścittaḥ" cittān niṣkrāntaḥ bhavati&nbsp;| malinacittābhāvāt&nbsp;| 
paṇḍitaiḥ "saḥ jīvanmuktaḥ ucyate" ||&nbsp;MoT_3,9.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yaḥ samastārthajāteṣu vyavahāry api śītalaḥ /<br>
&nbsp;&nbsp;&nbsp;&nbsp;&nbsp;parārtheṣv iva pūrṇātmā sa jīvanmukta ucyate // Mo_3,9.15 //<br>
"pūrṇātmā" nirapekṣaśāntacinmātratvena tṛptātmā | "yaḥ 
samastārthajāteṣu" pravāhāgateṣu sakaleṣu prayojanasamūheṣu | "śītalaḥ" 
kim ayaṃ sidhyati na veti santāparahitaḥ bhavati | keṣv "iva" | 
"parārtheṣv iva" | yathā laukikaḥ "parārtheṣu śītalaḥ" bhavati&nbsp;| 
tathety arthaḥ | paṇḍitaiḥ "sa jīvanmuktaḥ ucyate" ||&nbsp;MoT_3,9.15 ||<br>
<br>
<br>
jīvanmuktim uktvā kramaprāptāṃ videhamuktiṃ kathayati<br>
&nbsp;&nbsp;&nbsp;&nbsp;&nbsp;jīvanmuktapadaṃ tyaktvā dehe kālavaśāt kṣate /<br>
&nbsp;&nbsp;&nbsp;&nbsp;&nbsp;cid yāty adehamuktatvaṃ pavanaḥ spandanām iva // Mo_3,9.16 //<br>
"cit" lakṣaṇayā cidbhāvatāgataḥ jīvanmuktaḥ | "dehe" śarīre | 
"kālavaśāt" niyativaśena&nbsp;| "kṣate" naṣṭe sati | "jīvanmuktapadam" 
jīvanmuktatāṃ | "tyaktvā" | "adehamuktatvaṃ" videhamuktabhāvaṃ | "yāti" |
 ka "iva" kāṃ "tyaktvā" | "pavana iva spandanām"&nbsp;| yathā "pavanaḥ 
spandanām" ceṣṭākaraṇam | tyajati | tathety arthaḥ | "pavanaḥ spandatām 
ive"ti vā pāṭhaḥ ||&nbsp;MoT_3,9.16 ||<br>
<br>
<br>
<br>
jīvanmuktavat tasyāpi lakṣaṇāni leśataḥ kathayati<br>
&nbsp;&nbsp;&nbsp;&nbsp;&nbsp;videhamukto nodeti nāstam eti na śāmyati /<br>
&nbsp;&nbsp;&nbsp;&nbsp;&nbsp;na san nāsan na dūrasthaṃ na cāhaṃ na ca vetarat // Mo_3,9.17 //<br>
"videhamuktaḥ" anahambhāvena gṛhītasya dehasyāpy abhāvena videhamuktiṃ 
gataḥ puruṣaḥ | "na udeti" sadoditacinmātrabhāvena avasthānāt | tathā 
"astam na eti" | yathā tathā kalpitasya tadastasya tataḥ evotthānāt | 
anyathāsambhavāt&nbsp;| tathā "na śāmyati" saṃsārabhānābhāvaprasaṅgāt | 
"na sat" bhavati | bāhyāntarakaraṇāgocaratvāt | tathā "asat na" bhavati |
 etādṛkprapañcabhāvena bhānābhāvaprasaṅgāt | na hi śaśaśṛṅgaṃ kenāpi 
rūpeṇa bhātuṃ śaknoti | tathā "dūrasthaṃ na" bhavati | sarveṣām 
ahantāsāratvena sthitatvāt | tathā "ahaṃ na" bhavati | paricchinnaḥ 
pramātā na bhavati | aparimitapramātṛtvena sthitatvāt | tathā "itarat" 
parimitaṃ prameyaṃ | "na" bhavati | aparimitaprameyabhāvena sthitatvāt 
||&nbsp;MoT_3,9.17 ||<br>
<br>
<br>
<br>
viśvottīrṇatām uktvā viśvamayatāṃ leśataḥ kathayati<br>
&nbsp;&nbsp;&nbsp;&nbsp;&nbsp;sūryo bhūtvā pratapati viṣṇuḥ pāti jagattrayam /<br>
&nbsp;&nbsp;&nbsp;&nbsp;&nbsp;rudraḥ sarvān saṃharati sarvān sṛjati padmajaḥ // Mo_3,9.18 //<br>
asau śuddhacinmātratāṃ yātaḥ videhamuktaḥ "sūryo bhūtvā" sūryabhāvam 
āsādya | "pratapati" tāpakriyākartṛtvaṃ bhajati | tathā "viṣṇuḥ bhūtvā 
jagattrayaṃ pāti" rakṣati&nbsp;| evaṃ sarvatra yojyam | eṣāṃ sūryādīnāṃ 
ca bāhyāntaratvena dvaividhyaṃ jñeyam&nbsp;| bāhye hi "sūryaḥ" yaḥ 
vyomni dṛśyate | āntaras tu prāṇaḥ&nbsp;| sūryavat śarīrapākakāritvāt | 
tathā "viṣṇuḥ" buddhiḥ | tadvat saṅkalpasthitikāritvāt | tathā "rudraḥ" 
ahaṅkāraḥ | tadvat sarvasaṅkalpānāṃ svasmin layīkaraṇāt&nbsp;| tathā 
"padmajaḥ" manaḥ&nbsp;| tadvat saṅkalpotpādakatvāt | evaṃ yathāsambhavaṃ
 sarvatra yojyam | nanu kathaṃ videhamuktaḥ 
sūryādicarācarapadārthabhāvam āgatya tadgatāḥ sarvāḥ kriyāḥ karotīti cet
 | satyam | tatra carāḥ tāvat sphuṭam eva 
antaryāmiśuddhacittattvādhiṣṭhitāḥ lakṣyante | anyathā maraṇāvasthāṃ 
gateṣv api teṣu prāgvat kriyādhāratvaprasaṅgāt | nanu tatkriyāyāṃ prāṇa 
eva prerakaḥ dṛśyate | niṣprāṇānām acaraśarīrāṇāṃ niṣkriyatvadarśanāt | 
asad etat | na hi prāṇo nāmātra prerakatve samarthaḥ kaścic cetana iva 
lakṣyate | kiṃ tv anyasya kasyāpi svatantrasya cetanasya preraṇayā | 
devadattapreryamāṇakandukavat nirgamapraveśakārīva dṛśyate iti śuddhasya
 cinmātrasyaiva carāntaryāmitvena caragatakriyākartṛtvaṃ jñāyate&nbsp;| 
acareṣv api dṛśyamāṇā avasthitikriyā kriyātvāt caragatakriyāvat tatkṛtā 
eva jñeyā&nbsp;| yataḥ yatra sākṣāc cetanatayā bhāsamānānāṃ carāṇāṃ 
svakriyāyām asāmarthyam asti tatra sākṣāj jaḍatvena bhāsamānānāṃ 
acarāṇāṃ kā kathā kriyākāritve&nbsp;| tena yathā adhiṣṭhātṛbhūtena 
devadattena kvacit sthāpitāḥ stambhādayaḥ tiṣṭhanti tathā svāntargatena 
kenāpi tattvena sthāpitāḥ acarāḥ tiṣṭhantīti jñeyam&nbsp;| tatra 
devadattasya tebhyaḥ bahiḥsthatā pratyakṣam eva dṛśyate iti na tatra 
tasya tadantargatatvaṃ kalpyate | atra tu bahiḥ sthūlasya kasyāpy 
adarśanāt tadantargatatvaṃ kalpyate&nbsp;| bahirgatatvam api tasya na 
virudhyate ity āstām etat | evaṃ ca śuddhacinmātre paryavasitaṃ 
sarvakriyākartṛtvaṃ tanmayatāgate tasminn api siddham eva | samudre 
līnasya jalabindoḥ iva samudraguṇaviśiṣṭatvam | avaśiṣṭaṃ mṛtaśarīram 
api pakṣākṣiptam eva jñeyam | nanu tathāpi videhamuktaḥ
sarvāḥ kriyāḥ karotīty etāvanmātram eva siddham | na tu sarvaṃ bhūtvety 
etat siddham | tatra kā vārteti cet&nbsp;| satyam&nbsp;| tatreyaṃ vārtā |
 carācarāḥ bhāvāḥ kimmayāḥ iti vicāryamāṇe tatsvarūpaṃ hastagrāhābhāvāt 
anirvācyatāyām eva viśrāmyati | anirvācyatā eva ca śuddhacittattvasya 
svarūpam iti śuddhacidrūpatāṃ gatasya videhamuktasya sarvabhāvo yukta 
eveti na ko 'pi virodhaḥ | etac ca śuddhacittattvasvarūpam anubhavatsu 
pratyakṣasiddham eva&nbsp;| tadavidvadarthe tu ayaṃ prayatnaḥ kṛta ity 
alaṃ prapañcena ||&nbsp;MoT_3,9.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;khaṃ bhūtvā pavanaskandhān dhatte sarkṣasurāsurān /<br>
&nbsp;&nbsp;&nbsp;&nbsp;&nbsp;kulācalagaṇo bhūtvā lokapālapurāspadam // Mo_3,9.19 //<br>
"sarkṣasurāsurān" nakṣatradevāsurasahitān | "kulācalagaṇaḥ bhūtvā lokapālapurāspadaṃ" bhavatīti sambandhaḥ ||&nbsp;MoT_3,9.19 ||<br>
<br>
<br>
&nbsp;&nbsp;&nbsp;&nbsp;&nbsp;bhūmir bhūtvā bibhartīmāṃ lokasthitim akhaṇḍitām /<br>
&nbsp;&nbsp;&nbsp;&nbsp;&nbsp;tṛṇagulmalatā bhūtvā dadāti phalasantatim // Mo_3,9.20 //<br>
spaṣṭam ||&nbsp;MoT_3,9.20 ||<br>
<br>
<br>
&nbsp;&nbsp;&nbsp;&nbsp;&nbsp;bibhraj jalānalākāraṃ jvalati bhavati drutaḥ /<br>
&nbsp;&nbsp;&nbsp;&nbsp;&nbsp;candro 'mṛtaṃ prasravati mṛtiṃ hālāhalaṃ viṣam // Mo_3,9.21 //<br>
"jalākāraṃ bibhrad drutaḥ" dravaguṇayuktaḥ | "bhavati" | "analākāraṃ 
bibhrat jvalatī"ty yojyam | "candro" bhūtvā "hālāhalaṃ" bhūtveti 
sambandhanīyam ||&nbsp;MoT_3,9.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tejaḥ prakaṭayaty āśās tanoty āndhyaṃ tamo bhavat /<br>
&nbsp;&nbsp;&nbsp;&nbsp;&nbsp;śūnyaṃ sad vyomatām eti giriḥ san rodhayaty alam // Mo_3,9.22 //<br>
"rodhayati" rodhanaṃ karoti ||&nbsp;MoT_3,9.22 ||<br>
<br>
<br>
&nbsp;&nbsp;&nbsp;&nbsp;&nbsp;karoti jaṅgamaṃ cittve sthāvaraṃ sthāvarākṛtiḥ /<br>
&nbsp;&nbsp;&nbsp;&nbsp;&nbsp;bhūtvārṇavo valayati bhūstriyaṃ valayo yathā // Mo_3,9.23 //<br>
"cittve" cidbhāve sthitvā | cidbhāvayukto bhūtveti yāvat | "jaṅgamaṃ 
karoti" "sthāvarākṛtiḥ" san "sthāvaraṃ karoti" | "arṇavaḥ bhūtvā 
bhūstriyaṃ" bhūr eva strī | tām "valayati" samantāt paryanteṣu āvṛṇoti |
 ko "yathā" | "valayo yathā" | "yathā valayaḥ striyaṃ" | arthāt 
strībhujaṃ | "valayati" | tathety arthaḥ ||&nbsp;MoT_3,9.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paramārkavapur bhūtvā prakāśe 'ntar visārayan /<br>
&nbsp;&nbsp;&nbsp;&nbsp;&nbsp;trijagattrasareṇvoghaṃ śāntam evāvatiṣṭhati // Mo_3,9.24 //<br>
"paramārkavapuḥ" citsūryavapuḥ | "bhūtvā" | "prakāśe" prakāśarūpāyāṃ 
svabhittau&nbsp;| "trijagattrasareṇvoghaṃ" trijagadākhyaṃ 
paramāṇusamūhaṃ | "visārayan" vistārayan | "śāntam eva" sākṣibhāvena 
sthitatvāt tatkṛtakṣobharahitam ev"āvatiṣṭhati"&nbsp;| yuktaṃ cārkasya 
prakāśe trasareṇvoghavisāraṇaṃ śāntam avasthānaṃ 
ca&nbsp;||&nbsp;MoT_3,9.24 ||<br>
<br>
<br>
viśeṣakalanām aśakyāṃ jñātvā sāmānyena kathayati<br>
&nbsp;&nbsp;&nbsp;&nbsp;&nbsp;yat kiñcid idam ābhāti bhātaṃ vā bhām upaiṣyati /<br>
&nbsp;&nbsp;&nbsp;&nbsp;&nbsp;kālatrayagataṃ dṛśyaṃ tad asau sarvam eva vā // Mo_3,9.25 //<br>
"vā" pakṣāntare | "yat kiñcit idaṃ" jagat | "bhātam" pūrvaṃ sphuritaṃ | 
tathā "ābhāti" adya sphurati | tathā "bhām" sphuraṇam | "upaiṣyati" agre
 āgamiṣyati | "tat kālatrayagatam sarvaṃ dṛśyam asau" uktaḥ videhamuktaḥ
 | bhavati ||&nbsp;MoT_3,9.25 ||<br>
<br>
<br>
atra śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;katham evaṃ vada brahman bhūyate viṣamā hi me /<br>
&nbsp;&nbsp;&nbsp;&nbsp;&nbsp;dṛṣṭir eṣā tu duṣprāpā durākramyeti niścayaḥ // Mo_3,9.26 //<br>
he "brahman" | tvaṃ "vada" kathaya | puruṣeṇa "evam" etādṛgguṇayuktena 
videhamuktena | "katham bhūyate" kathaṃ sampadyate | "hi" yasmāt kāraṇāt
 | "me niścayaḥ" | "iti" evaṃ | bhavati | "iti" kim | "iti viṣamā" 
kaṭhinā | "eṣā" pūrvoktā | "dṛṣṭiḥ" videhamuktirūpā dṛṣṭiḥ | "duṣprāpā 
durākramyā" ca bhavati ||&nbsp;MoT_3,9.26 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;muktir eṣocyate rāma brahmaitat samudāhṛtam /<br>
&nbsp;&nbsp;&nbsp;&nbsp;&nbsp;nirvāṇam etat kathitaṃ śṛṇu samprāpyate katham // Mo_3,9.27 //<br>
he "rāma" | paṇḍitaiḥ "eṣā" etat videhamuktatvaṃ | "muktiḥ ucyate" | 
jīvanmuktatvasya sattvarūpacittāśrayatvenāmuktikalpatvāt | paṇḍitaiḥ 
"etat" "brahma samudāhṛtam" kathitam | sarvapadārthabhāvena 
bṛṃhaṇābhāktvāt | paṇḍitaiḥ "etat nirvāṇaṃ kathitam" sarvathā 
parimitāhantāyāḥ layībhāvāt | tvaṃ "śṛṇu etat" puruṣeṇa "kathaṃ 
prāpyate"&nbsp;||&nbsp;MoT_3,9.27 ||<br>
<br>
<br>
&nbsp;&nbsp;&nbsp;&nbsp;&nbsp;yad idaṃ dṛśyate dṛśyam ahaṃtvattādisaṃyutam /<br>
&nbsp;&nbsp;&nbsp;&nbsp;&nbsp;sato 'py asyāpy anutpattyā buddhyā vaitad avāpyate // Mo_3,9.28 //<br>
asmābhiḥ | "ahaṃtvattādisaṃyutaṃ yad idam dṛśyaṃ" jagat | "dṛśyate" 
anubhūyate&nbsp;| "sataḥ api" evam eva sthitasyāpi | "asya" jagataḥ | 
"anutpattyāḥ buddhyā" anutpannam evedam ity evaṃrūpasya abhāvasya 
jñānenaiva | tajjagadviṣayānutpannatvajñāneneti yāvat | "etat" uktaguṇaṃ
 videhamuktatvam | "avāpyate" prāpyate&nbsp;| "apivā"śabdau evaśabdārthe
 | etena dṛśyātyantābhāvasya videhamuktiṃ prati kāraṇatvam uktam 
||&nbsp;MoT_3,9.28 ||<br>
<br>
<br>
śrīrāmaḥ punaḥ pṛcchati<br>
&nbsp;&nbsp;&nbsp;&nbsp;&nbsp;videhamuktās trailokyaṃ sampadyante yadā tadā /<br>
&nbsp;&nbsp;&nbsp;&nbsp;&nbsp;manye te sargatām eva gatā vedyavidāṃ vara // Mo_3,9.29 //<br>
"videhamuktāḥ yadā" yadi | "trailokyaṃ sampadyante" | he "vedyavidāṃ 
vara" | ahaṃ "manye" | "tadā te sargatām eva gatāḥ" sargabhāvam eva 
gatāḥ bhavanti | sargāntargatapadārthabhāvenaiva sphuraṇāt 
||&nbsp;MoT_3,9.29 ||<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;vidyate cet tribhuvanaṃ tat tattāṃ samprayāntu te /<br>
&nbsp;&nbsp;&nbsp;&nbsp;&nbsp;yatra trailokyaśabdārtho na sambhavati kaścana // Mo_3,9.30 //<br>
&nbsp;&nbsp;&nbsp;&nbsp;&nbsp;tatra trilokatāṃ yātaṃ brahmety uktyarthadhīḥ kutaḥ |<br>
&nbsp;&nbsp;&nbsp;&nbsp;&nbsp;tasmān no sambhavaty anyā jagacchabdārthakalpanā ||&nbsp;MoT_3,9.31 ||<br>
<br>
<br>
"tribhuvanaṃ" sargaḥ |"ced" yadi | "vidyate" satyaṃ bhavati | "tat" tadā
 | "te" videhamuktāḥ | "tattām" tribhuvanatāṃ | "samprayāntu" samyak 
gacchantu | "yatra" yasmin sthāne&nbsp;| "kaścana trailokyaśabdārthaḥ" 
trailokyaśabdayuktaḥ arthaḥ | "trailokyaśabdārthaḥ" trailokyākhyaḥ 
śabdaḥ tadarthaś ceti yāvat | "na sambhavati" | "tatra" tasmin sthāne | 
"ity uktyarthadhīḥ" evaṃrūpoktyarthākārā dhīḥ | evaṃrūpā uktiḥ evaṃrūpaḥ
 arthaś ceti yāvat | "kutaḥ" bhavati | trailokyaśabdārthayor asambhavāt |
 na sambhavatīty arthaḥ | "iti" kim | "iti" "brahma" lakṣaṇayā 
videhamuktaḥ | "trilokatāṃ" sargatāṃ&nbsp;| "yātaṃ" bhavati | 
upasaṃhāraṃ karoti "tasmād" iti | "tasmāt" tato hetoḥ | "anyā" brahmaṇaḥ
 anyā | "jagacchabdārthakalpanā" jagacchabdārtharūpā kalpanā | "na" 
bhavati ||&nbsp;MoT_3,9.30-31 ||<br>
<br>
<br>
<br>
anena prasaṅgena jagadbrahmaṇoḥ aikyam eva punaḥ punaḥ kathayati<br>
&nbsp;&nbsp;&nbsp;&nbsp;&nbsp;ananyac chāntam ābhāsamātram ākāśanirmalam /<br>
&nbsp;&nbsp;&nbsp;&nbsp;&nbsp;brahmaiva jagad ity eva satyaṃ satyāvabodhinaḥ // Mo_3,9.32 //<br>
"jagat" kartṛ | "ananyat" sarvarūpatvena sthitatvāt 
svavyatiriktavasturahitaṃ | "śāntaṃ" svarūpe viśrāntam | 
"ābhāsamātrakam" ābhāsamātrasvarūpam | "ākāśanirmalam" ākāśavat svaccham
 | "brahma eva" bhavati | "ity eva" etad eva | "satyāvabodhinaḥ" 
satyajñānayuktasya | "satyaṃ" bhavati ||&nbsp;MoT_3,9.32 ||<br>
<br>
<br>
atra dṛṣṭāntaṃ kathayati<br>
&nbsp;&nbsp;&nbsp;&nbsp;&nbsp;yathā hi hemakaṭake vicāryāpi na dṛśyate /<br>
&nbsp;&nbsp;&nbsp;&nbsp;&nbsp;kaṭakatvaṃ kvacin nāma ṛte nirmalahāṭakam // Mo_3,9.33 //<br>
"yathā hī"ti dṛṣṭāntatvadyotakam | asmābhiḥ | "hemakaṭake" suvarṇavalaye
 | "vicāryāpi" vicārayitvāpi | "nirmalahāṭakam ṛte kaṭakatvaṃ nāma 
kvacit na dṛśyate" | yathā kaṭakaṃ hemaiva bhavati tathā jagat brahmaiva
 bhavatīti pūrvaślokadṛṣṭāntatayā yojyam uttaraślokadvayaṃ ca 
||&nbsp;MoT_3,9.33 ||<br>
<br>
<br>
dvitīyaṃ dṛṣṭāntaṃ kathayati<br>
&nbsp;&nbsp;&nbsp;&nbsp;&nbsp;jalād ṛte payovīcau nāhaṃ paśyāmi kiñcana /<br>
&nbsp;&nbsp;&nbsp;&nbsp;&nbsp;vīcitvaṃ tvādṛśair dṛṣṭaṃ yat tu nāsty eva tatra hi // Mo_3,9.34 //<br>
"ahaṃ payovīcau" jalataraṅge | "jalād ṛte kiñcana na paśyāmi" payovīcau "nāsti" ||&nbsp;MoT_3,9.34 ||<br>
<br>
<br>
<br>
tṛtīyaṃ dṛṣṭāntaṃ kathayati<br>
&nbsp;&nbsp;&nbsp;&nbsp;&nbsp;spandatvaṃ pavanād anyan na kadācana kutracit /<br>
&nbsp;&nbsp;&nbsp;&nbsp;&nbsp;spanda eva sadā vāyur jagat tasmān na vidyate // Mo_3,9.35 //<br>
"kadācana" kutrāpi kāle | "kutracit" kutrāpi deśe | "spandatvam pavanāt 
anyat na" bhavati | yataḥ "vāyuḥ spanda eva" bhavati | phalitaṃ 
kathayati "jagad" iti | yataḥ jagataḥ brahmatve dṛṣṭāntatrayam asti 
"tasmāt jagat na vidyate" | ataś ca videhamuktasya sargatāgamanaṃ kathaṃ
 bhavatīti bhāvaḥ ||&nbsp;MoT_3,9.35 ||<br>
<br>
<br>
<br>
punar api pūrvoktam artham eva sadṛṣṭāntaṃ kathayati<br>
&nbsp;&nbsp;&nbsp;&nbsp;&nbsp;yathā śūnyatvam ākāśas tāpa eva marau jalam /<br>
&nbsp;&nbsp;&nbsp;&nbsp;&nbsp;teja eva yathāloko brahmaiva trijagat tathā // Mo_3,9.36 //<br>
spaṣṭam ||&nbsp;MoT_3,9.36 ||<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;atyantābhāvasampattyā jagaddṛśyasya muktatā /<br>
&nbsp;&nbsp;&nbsp;&nbsp;&nbsp;yayodeti mune yuktyā tāṃ mamopadiśottamām // Mo_3,9.37 //<br>
he "mune" | "jagaddṛśyasya" jagadrūpasya dṛśyasya | "yayā yuktyā 
atyantābhāvasampattyā" atyantābhāvasampādanena | "muktatā udeti" | tvam 
"mama uttamāṃ" niratiśayām | "tām" yuktiṃ | "upadiśa" | 
jagadviṣayasyātyantābhāvasya muktatāsādhane kathaṃ sāmarthyam astīty 
atra yuktiṃ kathayeti bhāvaḥ ||&nbsp;MoT_3,9.37 ||<br>
<br>
<br>
<br>
nanu yuktim eva kiṃ punaḥ punaḥ pṛcchasīty atrottarakathanapūrvaṃ praśnāntaraṃ karoti<br>
&nbsp;&nbsp;&nbsp;&nbsp;&nbsp;mithaḥ sampannayor draṣṭṛdṛśyayor ekasaṅkṣaye /<br>
&nbsp;&nbsp;&nbsp;&nbsp;&nbsp;dvayābhāve sthitiṃ yāte nirvāṇam avaśiṣyate // Mo_3,9.38 //<br>
&nbsp;&nbsp;&nbsp;&nbsp;&nbsp;dṛśyasya jagatas tasmād atyantānudbhavo yathā /<br>
&nbsp;&nbsp;&nbsp;&nbsp;&nbsp;brahma cetthaṃ svabhāvasthaṃ budhyate vada me tathā // Mo_3,9.39 //<br>
uktanītyā "mithaḥ sampannayoḥ" yataḥ tvayaivaitad uktam iti śeṣaḥ | 
yataḥ tvayā eva uktaṃ "mithaḥ sampannayoḥ" uktanītyā mithaḥ siddhayoḥ | 
"draṣṭṛdṛśyayoḥ" madhye&nbsp;| "ekasaṅkṣaye" sati | tataḥ "dvayābhāve 
sthitiṃ yāte" sati | "nirvāṇaṃ" kaivalyam | "avaśiṣyate" | "tasmāt" 
tataḥ kāraṇāt | "dṛśyasya jagataḥ" dṛśyasvarūpasya jagataḥ | 
"atyantānudbhavaḥ" atyantābhāvasvarūpā atyantānutpattiḥ | "yathā" yayā 
yuktyā | "budhyate" jñāyate | "tathā brahma" jagadbhāvena bṛṃhitaṃ 
śuddhacittattvaṃ | "itthaṃ" jagadrūpeṇa | "svabhāvasthaṃ" svarūpasthaṃ |
 "yathā budhyate"&nbsp;| tvaṃ "tathā ca me vada" kathaya 
||&nbsp;MoT_3,9.38-39 ||<br>
<br>
<br>
rasāveśenonmattavat punar api dṛśyātyantābhāvasiddhiyuktiṃ brahmaṇaḥ itthaṃsvabhāvāvasthitiyuktiṃ ca pṛcchati<br>
&nbsp;&nbsp;&nbsp;&nbsp;&nbsp;kayaitaj jñāyate yuktyā katham etat prasidhyati | /<br>
&nbsp;&nbsp;&nbsp;&nbsp;&nbsp;etasmiṃs tu mune siddhe na sādhyam avaśiṣyate // Mo_3,9.40 //<br>
"etat" ayaṃ dṛśyātyantābhāvaḥ idam brahmaṇaḥ itthaṃsvabhāvāvasthānaṃ 
ca&nbsp;| nanu kimartham atra punaḥ punaḥ praśnān karoṣīty | atrāha 
"etasmin" iti | he "mune" | "etasmin siddhe" sati | "sādhyam" sādhanīyaṃ
 | "nāvaśiṣyate" avaśiṣṭaṃ na bhavati | muktimātrasyaivākāṅkṣitatvāt 
tasya cānenaiva siddhatvāt ||&nbsp;MoT_3,9.40 ||<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;bahukālam iyaṃ rūḍhā mithyājñānaviṣūcikā | /<br>
&nbsp;&nbsp;&nbsp;&nbsp;&nbsp;nūnaṃ vicāramantreṇa nirmūlam upaśāmyati // Mo_3,9.41 //<br>
"nūnaṃ" niścaye | "iyaṃ mithyājñānaviṣūcikā" śuddhacinmātre dṛśyam idam 
ity evaṃrūpo jñānaviśeṣaḥ | "rūḍhā" manasi satyatvena bhātā | yuktaṃ ca 
"mantreṇa" viṣūcikāyāḥ upaśamanam | "vicāraś" cātra kiṃrūpam idaṃ dṛśyam
 ity evaṃrūpo jñeyaḥ&nbsp;||&nbsp;MoT_3,9.41 ||<br>
<br>
<br>
nanv asmin samaye mayā kṛta eva leśato vicāraḥ | tat katham idaṃ dṛśyaṃ na śāntam ity | atrāha<br>
&nbsp;&nbsp;&nbsp;&nbsp;&nbsp;na śakyate jhagity eva samucchedayituṃ kṣaṇāt /<br>
&nbsp;&nbsp;&nbsp;&nbsp;&nbsp;samaprayatane hy adrau samārohāvarohaṇe // Mo_3,9.42 //<br>
"samucchedayituṃ" nāśayitum | uttarārdhenaitat samarthayati "same"ti | 
yathā kaścit parvatāgram ārūḍhaḥ tataś cāvataritum icchan "na jhagity 
evā"vatarituṃ śaknoti | tathā cirarūḍhā dṛśyasatyatāpratītiḥ "na 
jhagiti" dūrīkartuṃ "śakyate" iti bahukālaṃ vicāraḥ kartavya iti bhāvaḥ 
||&nbsp;MoT_3,9.42 ||<br>
<br>
<br>
yuktikathanaṃ phalitatvena pratijānīte<br>
&nbsp;&nbsp;&nbsp;&nbsp;&nbsp;tasmād abhyāsayogena yuktyā nyāyopapattibhiḥ /<br>
&nbsp;&nbsp;&nbsp;&nbsp;&nbsp;jagadbhrāntir yathā śāmyet tathedaṃ kathyate śṛṇu // Mo_3,9.43 //<br>
"tasmāt" tato hetoḥ | "abhyāsayogena" vicārābhyāsayuktyā | tathā 
"yuktyā" svabuddhikṛtayā yuktyā | tathā "nyāyopapattibhiḥ" 
nyāyaśāstreṣūktābhiḥ yuktibhiḥ&nbsp;| "jagadbhrāntiḥ" 
dṛśyasvarūpajagadbhramaḥ | "yathā" yena prakāreṇa | "śāmyet" | "tathā" 
tena prakāreṇa | "idam" vakṣyamāṇaṃ vāgjālaṃ | mayā "kathyate" | tvaṃ 
tat "śṛṇu" śravaṇaviṣayaṃ kuru ||&nbsp;MoT_3,9.43 ||<br>
<br>
<br>
<br>
nanu tacchravaṇena mama kiṃ setsyatīty | atrāha<br>
&nbsp;&nbsp;&nbsp;&nbsp;&nbsp;vadāmy ākhyāyikāṃ rāma yām imāṃ bodhasiddhaye /<br>
&nbsp;&nbsp;&nbsp;&nbsp;&nbsp;tāṃ cec chṛṇoṣi tat sādho mukta evāsi buddhimān // Mo_3,9.44 //<br>
spaṣṭam ||&nbsp;MoT_3,9.44 ||<br>
<br>
<br>
<br>
samanantarakṛtāṃ pratijñāṃ sampādayan prakaraṇārambhe pratijñātaṃ savistarakathanaṃ prastauti<br>
&nbsp;&nbsp;&nbsp;&nbsp;&nbsp;athotpattiprakaraṇaṃ mayedaṃ tava kathyate | /<br>
&nbsp;&nbsp;&nbsp;&nbsp;&nbsp;yaḥ kilotpadyate rāma tena muktena bhūyate // Mo_3,9.45 //<br>
"atha"śabdaḥ ānantaryārthaḥ saṅkṣepakathanānantaratāṃ dyotayati | 
kimartham utpattiprakaraṇam eva prathamaṃ kathyate ity | atrāha "yaḥ 
kile"ti | ataḥ muktikathane pravṛttair asmābhiḥ utpattiprakaraṇakathanam
 eva kāryam | anyathā nirādhārāyāḥ mukteḥ kathanam ayuktaṃ syād iti 
bhāvaḥ ||&nbsp;MoT_3,9.45 ||<br>
<br>
<br>
<br>
vistareṇa kathayiṣyamāṇe 'sminn utpattiprakaraṇe tvaṃ kiṃ kathayasīty | atrāha<br>
&nbsp;&nbsp;&nbsp;&nbsp;&nbsp;iyam itthaṃ jagadbhrāntir bhāty ajātaiva khātmikā /<br>
&nbsp;&nbsp;&nbsp;&nbsp;&nbsp;ity utpattiprakaraṇe kathyate 'smin mayādhunā // Mo_3,9.46 //<br>
"iyam" puraḥsphuraṇaśīlā | "jagadbhrāntiḥ" jagadākāraḥ bhramaḥ | 
"itthaṃ" anayā yuktyā | "ajātā eva" anutpannā eva | ataḥ "khātmikā" 
ākāśasvarūpā satī | "bhāti" sphurati | "iti" etat | "mayā adhunā" "asmin
 utpattiprakaraṇe kathyate" ||&nbsp;MoT_3,9.46 ||<br>
<br>
<br>
utpattiprakaraṇam eva kathayiṣyan 
sthūṇānikhanananyāyenotpattimūlakāraṇabhūtaśuddhacinmātraprakaṭanārtham 
ādau tadāvarakaprapañcalayaṃ tāvat kathayati<br>
&nbsp;&nbsp;&nbsp;&nbsp;&nbsp;yad idaṃ dṛśyate kiñcij jagat sthāvarajaṅgamam | /<br>
&nbsp;&nbsp;&nbsp;&nbsp;&nbsp;sarvaṃ sarvaprakārāḍhyaṃ sasurāsurakiṃnaram // Mo_3,9.47 //<br>
&nbsp;&nbsp;&nbsp;&nbsp;&nbsp;tan mahāpralaye prāpte rudrādipariṇāmini /<br>
&nbsp;&nbsp;&nbsp;&nbsp;&nbsp;bhavaty asad adṛśyaṃ ca kvāpi yāti vinaśyati // Mo_3,9.48 //<br>
 "kiñcit" anirvācyasvarūpam | "sarvaprakārāḍhyaṃ" 
samastabhāvābhāvādiprakārayuktaṃ&nbsp;| "mahāpralaye" turyākhye 
avasthāviśeṣe mahākalpāntasamaye ca | "rudrādipariṇāmini" 
rudrādilayayukte | rudro 'tra ahaṅkāraḥ saṃhārādhikārī śrīmahādevo 
jñeyaḥ&nbsp;| "ādi"śabdena buddhyādeḥ sṛṣṭisthityadhikāriṇaḥ viṣṇvādeś 
ca grahaṇam | "adṛśyam" bāhyendriyāgocaram | nanu katham "adṛśyaṃ ca" 
"bhavatī"ty&nbsp;| atrāha "kvāpī"ti&nbsp;| "kvāpi yāti" anirvācye kasmin
 cittattve ekatāṃ yāti | anyatayā sphuratīti yāvat | ata eva "vinaśyati"
 adarśanaṃ gacchati | na hi bhāsamānasya sarvathā vināśo yuktaḥ&nbsp;| 
śuktikārajatasyāpi sarvathā vināśaprasaṅgāt | na hi śuktikārajataṃ 
sarvathā vinaśyati | kiṃ tu śuktibhāvena 
sphurati&nbsp;||&nbsp;MoT_3,9.47-48 ||<br>
<br>
<br>
<br>
nanu bhāsamānasyaitasya jagataḥ nāśe kiṃ śiṣyate | bhāsamānasya śuktikārajatasya nāśe hi śuktikā śiṣyate ity | atrāha<br>
&nbsp;&nbsp;&nbsp;&nbsp;&nbsp;tataḥ stimitagambhīraṃ na tejo na tamas tatam /<br>
&nbsp;&nbsp;&nbsp;&nbsp;&nbsp;anākhyam anabhivyaktaṃ sat kiñcid avaśiṣyate // Mo_3,9.49 //<br>
"tataḥ" dṛśyanāśānantaram | "kiñcit" arthāt dṛśyavināśasākṣisvarūpaṃ kim
 api anirvācyaṃ vastu | "śiṣyate" śiṣṭaṃ bhavati | anyathā bhāsamānasya 
iyataḥ jagataḥ kutrāvasthānaṃ syān | na hi bhāsamānasya vināśo 
ghaṭasvarūpanāśavat yuktaḥ | śuktikārajatanāśavad anyarūpatayā 
sphuraṇamātrarūpatvāt&nbsp;| anyarūpatayā sphuraṇaṃ prādhānyaṃ vinā 
nopapadyata iti | "kiñcit" kathambhūtam | "stimitagambhīram"&nbsp;| 
"stimitam" cetyaunmukhyākhyaspandarahitam | "gambhīram" 
svaviṣayāvagāhitrabhāvenāvagāhanakriyāviṣayatvābhāvena ca avagāhitum 
aśakyam | tādṛśaṃ ca tat tādṛśaṃ ceti | punaḥ kathambhūtaṃ | "na tejaḥ" 
śuddhacinmātrarūpatvena jīvādisvarūpalaukikacetanavyatiriktam ity arthaḥ
 | tathā "na tamaḥ" jaḍapadārthavyatiriktam ity arthaḥ&nbsp;| atha vā 
cinmātrarūpatvena cetyasvarūpabāhyatejastamovyatiriktam iti jñeyam | 
punaḥ kathambhūtam | sarvatrānusyūtam | punaḥ kathambhūtam | "anākhyam" 
ākhyākartṛtvenāvasthānāt ākhyāviṣayatvābhāvāc cākhyātum aśakyam ity 
arthaḥ | punaḥ kathambhūtaṃ | "anabhivyaktam" bāhyāntaḥkaraṇāgocaratvena
 aprakaṭasvarūpam | kṛtaś ca pūrvam eṣāṃ viśeṣaṇānāṃ hetuhetumadbhāvena 
śṛṅkhalābandha iti na punar āyastam ||&nbsp;MoT_3,9.49 ||<br>
<br>
<br>
<br>
avaśiṣṭatayā proktaṃ vastu punar api vistareṇa viśinaṣṭi<br>
&nbsp;&nbsp;&nbsp;&nbsp;&nbsp;na śūnyaṃ nāpi cākāśaṃ na dṛśyaṃ na ca darśanam /<br>
&nbsp;&nbsp;&nbsp;&nbsp;&nbsp;na ca bhūtapadārthaugho yad anantatayā sthitam // Mo_3,9.50 //<br>
"anantatayā" anantabhāvena | "sthitaṃ yat" vastu | "śūnyaṃ na" bhavati |
 tattve hi jagadadhiṣṭhānatvam ayuktaṃ syāt | na hi śūnyaṃ kasyāpi 
adhiṣṭhānaṃ dṛṣṭam | tatra bhāsamānasya picchikādeḥ 
nāyanaraśmyadhiṣṭhānatvāt | tathā "yat" vastu | "ākāśaṃ na" bhavati | 
proktanyāyena śūnyavyatiriktatvāt | ākāśasya ca śūnyaikamayatvāt | "yat 
dṛśyaṃ na" bhavati | kevaladraṣṭṛsvarūpatvāt | "yat" vastu | "darśanam 
na" bhavati | draṣṭṛdṛśyānapekṣasiddhikatvāt | "yat bhūtapadārthaughaḥ 
na" bhavati&nbsp;| tattve hi jaḍaṃ syāt ||&nbsp;MoT_3,9.50 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kim apy avyapadeśātma pūrṇāt pūrṇatarākṛti  /<br>
&nbsp;&nbsp;&nbsp;&nbsp;&nbsp;na san nāsan na sadasan nābhāvo bhavanaṃ na ca // Mo_3,9.51 //<br>
"pūrṇāt" pūrṇatvenābhimatāt ākāśādeḥ | "pūrṇatarākṛti" pūrṇatarākāram | 
yat vastu | "kim apy avyapadeśātma" kim apy anirvācyasvarūpaṃ bhavati | 
tathā yat "sat na" bhavati | [...] jagadadhiṣṭhānatvāyogāt | tathā yat 
"sadasat na" bhavati&nbsp;| ubhayadoṣaprasaṅgāt | tathā yat "abhāvaḥ na"
 bhavati | tadviruddhābhāvatayāpy avasthānāt ||&nbsp;MoT_3,9.51 ||<br>
<br>
<br>
&nbsp;&nbsp;&nbsp;&nbsp;&nbsp;cinmātraṃ cetyarahitam anantam ajaraṃ śivam /<br>
&nbsp;&nbsp;&nbsp;&nbsp;&nbsp;anādimadhyaparyantaṃ yad anādhi nirāmayam // Mo_3,9.52 //<br>
"yat" evaṃvidhaṃ bhavati | evaṃvidhaṃ kīdṛg ity apekṣāyām āha 
"cinmātram" ityādi&nbsp;| "cinmātram" kevalaṃ citsvarūpam | ata eva 
"cetyarahitam" cetyārūṣitam | "anantam" svāntasyāpi sākṣitvena 
sthitatvāt | tatra hi "anādimadhyaparyantam" 
ādimadhyaparyantavyavasthākārideśakālabhāsakatvāt 
ādimadhyaparyantarahitam | "anādhi" cittābhāvena tadāśritādhirahitam | 
"nirāmayam" bhāvābhāvādisvarūparogarahitam ||&nbsp;MoT_3,9.52 ||<br>
<br>
<br>
&nbsp;&nbsp;&nbsp;&nbsp;&nbsp;yasmiñ jagat prasphurati dṛṣṭimauktikahaṃsavat /<br>
&nbsp;&nbsp;&nbsp;&nbsp;&nbsp;yaś cedaṃ yaś ca naivedaṃ devaḥ sadasadātmakaḥ // Mo_3,9.53 //<br>
"yasmin" vastuni | "jagat prasphurati" adhiṣṭheyatayā vilasati | kathaṃ |
 "dṛṣṭimauktikahaṃsavat" | dṛṣṭau sphuritau mauktikahaṃsau 
"dṛṣṭimauktikahaṃsau" | tāv iva tad"vat" | rogavaśena hi 
dṛṣṭyavayavabhūtāḥ raśmayaḥ mauktikabhāvena haṃsabhāvena cākāśe 
sphuranti | "sadasadātmakaḥ" sadasatsvarūpaḥ | anirvācya iti yāvat | 
"yaḥ devaḥ" | "yaḥ" krīḍāśīlaḥ dyotanaśīlaś "ca" | "idaṃ" idantayā 
viṣayīkṛtaṃ bhāvajātaṃ bhavati | sārabhāvena sthitatvāt | "yaḥ devaḥ 
idaṃ na" bhavati&nbsp;| ahantāsāratvena sthitatvāt ||&nbsp;MoT_3,9.53 ||<br>
<br>
<br>
<br>
&nbsp;&nbsp;&nbsp;&nbsp;&nbsp;akarṇajihvo 'nāsātvaṅnetraḥ sarvatra sarvadā /<br>
&nbsp;&nbsp;&nbsp;&nbsp;&nbsp;yaḥ śṛṇoty āsvādayati jighran spṛśati paśyati // Mo_3,9.54 //<br>
"akarṇajihvaḥ" śrotrendriyarasanendriyarahitaḥ | tathā "anāsātvaṅnetraḥ"
 ghrāṇendriyatvagindriyanetrendriyarahitaḥ | "yaḥ sarvatra" sarvadeśeṣu |
 "sarvadā" sarvakāleṣu&nbsp;| "śṛṇoti" samastaśabdaśravaṇakriyāṃ karoti |
 "āsvādayati" samastāsvādāsvādanakriyāṃ karoti | "jighran" bhavati | 
samastagandhaśiṅghaṇakriyāṃ kurvan bhavati | "spṛśati" 
samstasparśasparśanakriyāṃ karoti | "paśyati" samastarūpadarśanakriyāṃ 
karoti | samastadeśakālagatasamastaprasādasamastendriyasāratvena 
sthitatvāt 
śravaṇādikriyākartṛtvābhimānagrastasamastadeśakālagatasamastapramātṛbhāvena
 vā sthitatvāt | na cendriyasāratvena sthitasyāsyānyendriyāpekṣā yuktā |
 indriyāṇām indriyāntaranairapekṣyeṇa tatsārasyāpi tadvat tadapekṣāyāḥ 
ayuktavāt | kalpyamānānām api teṣāṃ etatsāratvaṃ vinā 
nakiñcidrūpatvāpatteḥ | etatsāratve tu etasyaiva tadbhāvenāpi 
sthitatvāt&nbsp;| sarvapramātṛbhāvena sthitatve api nendriyāntarāpekṣā |
 tadindriyair evendriyamattvena indriyāntarāṇām anupayogitvāt 
||&nbsp;MoT_3,9.54 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sa eva sadasadrūpaṃ yenālokena lakṣyate /<br>
&nbsp;&nbsp;&nbsp;&nbsp;&nbsp;sargacitram anādyantaṃ kharūpaṃ cāpy arañjanam // Mo_3,9.55 //<br>
"sa eva" cinmātrasvarūpaḥ san draṣṭṛtām āpannaḥ sa eva | na tv anyaḥ 
kaścit | "yenālokena" yatsvarūpeṇa | "sargacitraṃ" jagadrūpaṃ citram | 
citprakāśena "lakṣyate" dṛśyate | cidālokaṃ vinā draṣṭuḥ 
jagaddarśanāsambhavāt | kathambhūtaṃ "sargacitraṃ" | "sadasadrūpaṃ" | 
phalataḥ sadasadbhyām anirvacanīyam&nbsp;| punaḥ kathambhūtam | 
"anādyantam" anādyantacinmātrasāratvenādyantarahitam ity arthaḥ | punaḥ 
kathambhūtaṃ "ca" | "kharūpaṃ ca" | ābhāsamātrarūpatvena svapnavat 
ākāśarūpaṃ cety arthaḥ | punaḥ kathambhūtam | "arañjanam" bhāsamānābhiḥ 
bhāvābhāvarañjanābhiḥ śuddhatvena paramārthato muktam ity arthaḥ | 
"api"śabdaḥ pādapūraṇārthaḥ ||&nbsp;MoT_3,9.55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ardhonmīlitadṛgbhrūbhūmadhyatārakavaj jagat /<br>
&nbsp;&nbsp;&nbsp;&nbsp;&nbsp;vyomātmaiva sadābhāsaṃ svarūpaṃ yo 'bhipaśyati // Mo_3,9.56 //<br>
"yaḥ svarūpaṃ" cinmātrākhyaṃ svabhāvaṃ | "jagat" naśvaracetyarūpaṃ | 
"paśyati" svagocarīkaroti | kathambhūtam "jagat" | "vyomātmaiva" 
paramārthato jagadrūpatābhāvāt nakiñcidrūpam eva | punaḥ kathambhūtaṃ | 
"sadābhāsaṃ" sad ivābhāsata iti "sadābhāsam" | paramārthato na sad ity 
arthaḥ | kathaṃ "paśyati"&nbsp;| "ardhonmīlitadṛgbhrūbhūmadhyatārakavat"
 | ardham unmīlitā dṛk yena | saḥ "ardhonmīlitadṛk" | "bhruvau" eva 
"bhūḥ" sthānaṃ | tasyā madhyaṃ "bhrūbhūmadhyaṃ" | ardhonmīlitadṛśaḥ 
bhrūbhūmadhye bhāsamānā yā "tārakā" | tad"vat"&nbsp;| ardhonmīlitanetraḥ
 puruṣaḥ svabhrūmadhye svadṛṣṭiraśmim eva tārakākārāṃ yathā paśyati | 
tathety arthaḥ | abhinayagamyaś cārthaḥ ||&nbsp;MoT_3,9.56 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yasyānyad asti na vibhoḥ kāraṇaṃ śaśaśṛṅgavat /<br>
&nbsp;&nbsp;&nbsp;&nbsp;&nbsp;yasyedaṃ ca jagat kāryaṃ taraṅgaugha ivāmbhasaḥ // Mo_3,9.57 //<br>
"yasya vibhoḥ kāraṇaṃ nā"stīty arthaḥ | nanu kathaṃ nāsya kāraṇam asti |
 satyam&nbsp;| tatkāraṇaṃ cidrūpam acidrūpaṃ vā | nāntyaḥ cidrūpaṃ prati
 acidrūpakāraṇatvāyogāt&nbsp;| ādye tu sa eva cidrūpaḥ cidrūpasya svasya
 kāraṇaṃ kathaṃ syāt | iti sarvasya jagataḥ tatkāryatvaṃ kathayati 
"yasyedam" iti | jagataḥ cinmātrakāryatvaṃ svapnajagadvaj jñeyam 
||&nbsp;MoT_3,9.57 ||<br>
<br>
<br>
&nbsp;&nbsp;&nbsp;&nbsp;&nbsp;jvalataḥ sarvato 'jasraṃ cittasthālīṣu tiṣṭhataḥ /<br>
&nbsp;&nbsp;&nbsp;&nbsp;&nbsp;yasya cinmātradīpasya bhāsā bhāti jagattrayam // Mo_3,9.58 //<br>
"yasya cinmātradīpasya" | dīpatvaṃ cāsya prakāśakatvena jñeyam | "bhāsā"
 indriyadvāranirgatayā citprabhayā | "jagattrayam" avasthātraye 
bhāsamānaṃ prapañcatrayaṃ&nbsp;| "bhāti" sphurati | kathambhūtasya | 
"sarvataḥ" sarvatra | "jvalataḥ" sarvaṃ prakaṭayituṃ samarthasyety 
arthaḥ | punaḥ kathambhūtasya | "cittasthālīṣu" cittarūpeṣu pātreṣu | 
"tiṣṭhataḥ" sārabhāvena sthitavataḥ | yuktaṃ ca dīpasya pātreṣv 
avasthānam | yady api suṣuptau cittaṃ līyata eva tathāpi 
bījatvenātrāsyāvasthānāt evam uktam | bahir api bhūrbhuvassvarākhyaṃ 
jagattrayaṃ cittenaiva bhāti ||&nbsp;MoT_3,9.58 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yaṃ vinārkādayo 'py ete prakāśās timiropamāḥ /<br>
&nbsp;&nbsp;&nbsp;&nbsp;&nbsp;sati yasmin pravartante trijaganmṛgatṛṣṇikāḥ // Mo_3,9.59 //<br>
"yaṃ vinā" cakṣurindriyasārabhāvena sthitaṃ yaṃ vinā | "ete" dṛśyamānāḥ |
 "arkādayo 'pi timiropamā" andhakārasadṛśāḥ | bhavanti | cakṣuṣā 
aprakāśitāḥ sūryādayo hi sphuṭam evāndhakārasadṛśā eva | "satī"ti | 
yathā sūryasannidhāne "mṛgatṛṣṇikāḥ pravartante" | tathā yatsannidhāne 
"trijagad" ity arthaḥ ||&nbsp;MoT_3,9.59 ||<br>
<br>
<br>
&nbsp;&nbsp;&nbsp;&nbsp;&nbsp;saspande samudetīva niḥspande 'ntargateva ca /<br>
&nbsp;&nbsp;&nbsp;&nbsp;&nbsp;iyaṃ yasmiñ jagallakṣmīr alāta iva cakratā // Mo_3,9.60 //<br>
"yasmin saspande" dṛśyaunmukhyākhyaspandayukte sati | "jagallakṣmīḥ 
samudetīva"&nbsp;| "niḥspande" sati | "antargateva" tadantargateva "ca" 
bhavati | paramārthato nodeti nāntargacchatīti "iva"śabdopādānam | 
kasminn "ivālāta iva" | yath"ālāte saspande" bhrāmite sati | "cakratā" 
cakrākāratvam | "udeti" | "aspande" sati | alāt"āntargateva" bhavati | 
tathety arthaḥ ||&nbsp;MoT_3,9.60 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jagannirmāṇavilayavilāso vyāpako mahān /<br>
&nbsp;&nbsp;&nbsp;&nbsp;&nbsp;spandāspandātmako yasya svabhāvo nirmalo 'kṣayaḥ // Mo_3,9.61 //<br>
"jagannirmāṇavilayavilāsaḥ" jagatsṛṣṭisaṃhāravilāsaḥ | "yasyākṣayaḥ" 
nāśarahitaḥ&nbsp;| "nirmalaḥ" bhedamālinyādūṣitaḥ | "mahān" 
mahattvayukta | ata eva "vyāpakaḥ" | "svabhāvaḥ" svarūpam eva | bhavati |
 na tv anyat | kathaṃ | sṛṣṭisaṃhāravilāsaḥ cetyamāno 'cetyamāno vā ity 
etasyāsatkalpatvād alaṃ taccintayādye cidviṣayatayā cidantargatatvāt 
tadrūpa eveti na virodhaḥ | kathambhūtaḥ&nbsp;| "spandāspandātmakaḥ" 
spandāspandasvarūpaḥ | tatra sṛṣṭivilāsaḥ spandamayaḥ&nbsp;| 
aspandamayaḥ saṃhāravilāsaḥ&nbsp;||&nbsp;MoT_3,9.61 ||<br>
<br>
<br>
<br>
&nbsp;&nbsp;&nbsp;&nbsp;&nbsp;spandāspandamayī yasya pavanasyeva sarvagā /<br>
&nbsp;&nbsp;&nbsp;&nbsp;&nbsp;sattā nāmnaiva bhinneva vyavahārān na vastutaḥ // Mo_3,9.62 //<br>
"yasya spandāspandamayī sattā" | cetyaunmukhyayuktā sattā spandamayī | 
tadrahit"āspandamayī" | "vyavahārān nāmnaiva" vyavahārārthaṃ kṛtena 
nāmnā eva | "bhinnā iva" | kathambhūtā | "sarvagā" viśve taduttīrṇe ca 
svarūpe gatā | kasy"eva"&nbsp;| "pavanasyeva" | "pavanasya" spandamayī 
sattā yayā vṛkṣādayaḥ kampante | 'spandamayī ākāśasvarūpā | nanu kathaṃ 
spandāspandamayyāḥ sattāyā ekatvaṃ | satyaṃ | saspandasya niḥspandasya 
ca jalasyaikatvaṃ yathā nipuṇair niścīyate tathātrāpīti na virodhaḥ 
||&nbsp;MoT_3,9.62 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvadaiva prabuddho yaḥ supto yaḥ sarvadaiva ca /<br>
&nbsp;&nbsp;&nbsp;&nbsp;&nbsp;na prasupto na buddhaś ca yaḥ sarvatraiva sarvadā // Mo_3,9.63 //<br>
"yaḥ sarvadaiva" sarvāsu daśāsv eva | "prabuddhaḥ" sākṣitayāvasthānāt 
prakṛṣṭajñānayukta eva | "yaḥ sarvadā eva suptaś" ca | 
tatparāmarśarahitatvāt suptiṃ gataś ca bhavati | "yaḥ sarvatraiva" 
sarvadeśeṣu eva | "sarvadā" sarvāvasthāviśeṣeṣu&nbsp;| "prasupto na" 
bhavati | nityaṃ bodharūpatvāt | "buddhaś ca na" bhavati | upekṣayā 
svaparāmarśe 'pi vimukhatvāt ||&nbsp;MoT_3,9.63 ||<br>
<br>
<br>
&nbsp;&nbsp;&nbsp;&nbsp;&nbsp;yadaspandaḥ śivaṃ śāntaṃ yatspandas trijagatsthitiḥ /<br>
&nbsp;&nbsp;&nbsp;&nbsp;&nbsp;spandāspandavilāsātmā ya eko bharitākṛtiḥ // Mo_3,9.64 //<br>
iti | "yadaspandaḥ" yaccetyaunmukhyarāhityam | "śāntaṃ" kṣobharahitaṃ | 
"śivam" ānandaḥ | bhavati | "yatspandaḥ" yaccetyaunmukhyam | 
"trijagatsthitiḥ" trijagatsattā&nbsp;| bhavati | "yaḥ ekaḥ 
spandāspandavilāsātmā" cetyaunmukhyatāyuktatadrahitasvarūpaḥ&nbsp;| 
bhavati | kathambhūtaḥ | "bharitākṛtiḥ" | "bharitā" sarvamayī | "ākṛtiḥ"
 svarūpaṃ yasya&nbsp;| tādṛśaḥ | ekasya yugapatspandamayatvaṃ 
vaicitryāvaham&nbsp;||&nbsp;MoT_3,9.64 ||<br>
<br>
<br>
&nbsp;&nbsp;&nbsp;&nbsp;&nbsp;āmoda iva puṣpeṣu na naśyati vināśiṣu /<br>
&nbsp;&nbsp;&nbsp;&nbsp;&nbsp;pratyakṣastho 'py athāgrāhyaḥ śauklyaṃ śuklapaṭeṣv iva // Mo_3,9.65 //<br>
yaḥ "vināśiṣu" padārtheṣu | "na naśyati" tannāśe 'pi tadupādānatayā 
sūkṣmatvenāvasthānāt | na hi ghaṭe naṣṭe 'pi tadapekṣayā sūkṣmam 
upādānabhūtaṃ mṛtsvarūpaṃ naśyati | ka "ivāmoda iva" | yathā "puṣpe" 
naṣṭe 'pi tadāmodaḥ ākāśe bhrāmyan kiñcit kālaṃ "na naśyati" | tathety 
arthaḥ | yaḥ "agrāhyaḥ" kenāpi bāhyenāntareṇa vendriyeṇa grahītuṃ śakyo 
na bhavati | kathambhūto "'pi"&nbsp;| "pratyakṣastho 'pi" pratyakṣe 
vartamāno 'pi | na hi kasyacit svātmāpratyakṣaḥ nāham atrāsmīti | kim 
"iva" | "śauklyam iva" | yathā paṭe vartamānaṃ śuklatvaṃ pratyakṣam api 
na hastena grāhyaṃ bhavati | tathety arthaḥ&nbsp;||&nbsp;MoT_3,9.65 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mūkopamo 'pi yo vaktā mantā yo 'py upalopamaḥ /<br>
&nbsp;&nbsp;&nbsp;&nbsp;&nbsp;yo bhoktā nityatṛpto 'pi kartā yaś cāpy akiñcana // Mo_3,9.66 //<br>
"yaḥ vaktā" bhavati | sarvavaktṛrūpatayā sthitatvāt | kathambhūto "'pi" |
 "mūkopamo 'pi" mūkopamatvaṃ cāsya nirvikalpatvāt | "yaḥ mantāpi" jñātā |
 na hi taṃ vinā ko 'py anyo mantā nāma syāt | "upalopamaḥ" bhavati | 
cinmātrasvarūpatvena mantṛtvaleparahitatvāt | "yaḥ nityatṛpto 'pi" 
parānandarūpatvena sarvadaiva svenaiva tṛpto 'pi | "bhoktā" bhavati | 
bhoktuḥ tadrūpatānapāyāt | "yaḥ kartāpi" sarvakartṝṇāṃ 
sāmarthyāpādakatvena kartṛtvam āpanno 'pi | "akiñcana" bhavati&nbsp;| 
kiñcanātra kartā jñeyaḥ | kartāto na bhavatīty arthaḥ | akartṛtvaṃ cāsya
 nakiñcanatvenaiva jñeyam | kartṛtvasya kiñcidrūpatvāt 
||&nbsp;MoT_3,9.66 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yo 'naṅgo 'pi samastāṅgaḥ sahasrakaralocanaḥ /<br>
&nbsp;&nbsp;&nbsp;&nbsp;&nbsp;na kiñcit saṃsthitenāpi yena vyāptam idaṃ jagat // Mo_3,9.67 //<br>
"yaḥ anaṅgo 'pi" śuddhacinmātratvenāṅgarahito 'pi | "samastāṅgo" bhavati
 | "yaḥ" kathambhūtaḥ | "sahasrakaralocanaḥ" | "sahasra"padam 
atrānantatāvācakaṃ | tena anantakaralocana ity arthaḥ | 
anantakaralocanatvaṃ cāsyānantadehe svātmabhūtatayā jñeyam | "sahasre"ti
 viśeṣaṇadvāreṇa hetuḥ | tathā "yena" sarvam "idaṃ vyāptam" | anyathā 
kiṃmayam etat syād iti bhāvaḥ | "yena" kathambhūten"āpi" | "na 
saṃsthitenāpi" kutrāpi na vartamānenāpi | kathaṃ | "kiñcit" leśenāpīty 
arthaḥ&nbsp;| nasaṃsthitatvaṃ vāsya grahītum aśakyatvāt 
||&nbsp;MoT_3,9.67 ||<br>
<br>
<br>
&nbsp;&nbsp;&nbsp;&nbsp;&nbsp;nirindriyabalasyāpi yasyāśeṣendriyakriyāḥ /<br>
&nbsp;&nbsp;&nbsp;&nbsp;&nbsp;yasya nirmanaso 'py etā manonirmāṇarītayaḥ // Mo_3,9.68 //<br>
"yasyāśeṣendriyakriyāḥ" bhavanti | kathambhūtasy"āpi" | 
"nirindriyabalasyāpi" | aśeṣendriyakriyatvam asyendriyasārarūpatayā | 
"yasya nirmanaso 'pi" nirvikalpacinmātratayā manorūpasyāpi | 
"manonirmāṇarītayaḥ" bhavanti | anyathā yena tena rūpeṇa bhāsamānānām 
āsāṃ kuta utthānaṃ syāt ||&nbsp;MoT_3,9.68 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yadanālocanād bhānti saṃsāroragabhītayaḥ /<br>
&nbsp;&nbsp;&nbsp;&nbsp;&nbsp;yasmin dṛṣṭe palāyante sarvathā sarvadetayaḥ // Mo_3,9.69 //<br>
"yadanālocanāt" yadviṣayasamyagjñānābhāvāt | "saṃsāroragabhītayaḥ" 
saṃsārākhyasarpodbhavāni bhayāni | "bhānti" vilasanti | yathā 
rajjusamyagjñānābhāvāt uragabhītayaḥ sphurantīty "uraga"padābhiprāyaḥ | 
paramātmājñānād eva hi tasmin saṃsāraḥ tadbhītayaś ca "bhānti" | 
"yasmin" paramātmani | "dṛṣṭe" svarūpatvenānubhūte sati | "sarvathā" 
sarvaprakāreṇa vartamānā | "ītayaḥ" bādhāḥ | "sarvadā" sarvakāleṣu | 
"palāyante" dūre gacchanti | ītīnāṃ palāyanam ītirūpatāviparyayeṇa 
paramātmarūpatājñānam eva&nbsp;| tāsām api paramārthataḥ tadrūpatvāt 
||&nbsp;MoT_3,9.69 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sākṣiṇi sphāra ābhāse dhruve dīpa iva kriyāḥ /<br>
&nbsp;&nbsp;&nbsp;&nbsp;&nbsp;sati yasmin pravartante citrehāḥ spandapūrvikāḥ // Mo_3,9.70 //<br>
"sākṣiṇi" sarvāsāṃ staimityaspandāvasthānāṃ grāhakatvena sākṣibhūte | 
"sphāre" vyāpake | "ābhāse" sphurattaikasāre | "dhruve" udāsīne | 
"yasmin sati" sannidhimātraṃ bhajati sati | "citrehāḥ" nānāvidhāḥ 
manovyāpārāḥ | kathambhūtāḥ | "spandapūrvikāḥ" śarīraceṣṭāḥ | 
"pravartante" | tatsahitā ity arthaḥ | asati āntare kasmin cittattve 
vikalpānāṃ śarīraceṣṭānāṃ cotthānaṃ yuktaṃ na syād iti bhāvaḥ | kā "iva"
 | "kriyā iva" lokakriyā iva | yathā "dīpe" sannidhimātraṃ bhajati 
lokakriyā svayam eva pravartante | tathety arthaḥ ||&nbsp;MoT_3,9.70 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yasmād ghaṭapaṭākārapadārthaśatapaṅktayaḥ /<br>
&nbsp;&nbsp;&nbsp;&nbsp;&nbsp;taraṅgakaṇakallolavīcayo vāridher iva // Mo_3,9.71 //<br>
"yasmād" upādānabhūtāt | yataḥ "ghaṭapaṭākārapadārthaśatapaṅktayaḥ" 
ghaṭapaṭasvarūpāḥ padārthaśatasamūhāḥ | bhavanti | yady api paramāṇvāder
 evopādānatvam anyair uktaṃ tathāpi cetanān prati tasyopādānatvābhāvāt 
kim api cetanācetanasvarūpam upādānaṃ kalpyam iti na vivādaḥ | kā "iva" |
 "taraṅgakaṇakallolavīcaya iva" | yathā tāḥ ambudheḥ bhavanti | tathety 
arthaḥ ||&nbsp;MoT_3,9.71 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sa evānyatayodeti yaḥ padārthaśatabhramaiḥ /<br>
&nbsp;&nbsp;&nbsp;&nbsp;&nbsp;kaṭakāṅgadakeyūranūpurair iva kāñcanam // Mo_3,9.72 //<br>
"sa eva" cidākhyo 'pūrvarūpeṇa vartamāna ev"ānyatayā"nyasvarūpeṇ"odeti" 
udayaṃ yāty&nbsp;| anyasvarūpatām iva bhajata ity arthaḥ | kaiḥ kṛtvā | 
"padārthaśatabhramaiḥ" padārthaśatarūpāḥ bhramāḥ | taiḥ | padārthaśatair
 ity arthaḥ | "śata"padaṃ cātrānantatāparam | kim "iva" | "kāñcanam iva"
 | yathā "kāñcanaṃ" | tad eva "kaṭakāṅgadakeyūranūpurair" udeti | 
tathety arthaḥ ||&nbsp;MoT_3,9.72 ||<br>
<br>
<br>
&nbsp;&nbsp;&nbsp;&nbsp;&nbsp;yas tvam ekāvabhāsātmā yo 'ham ete janāś ca ye /<br>
&nbsp;&nbsp;&nbsp;&nbsp;&nbsp;yaś ca na tvam abuddhātman nāhaṃ naite janāś ca yaḥ // Mo_3,9.73 //<br>
he "abuddhātman" adya tāvat ajñātaparamātmatattva | "ekāvabhāsātmā" 
kevalajñānasvarūpaḥ | "yaḥ tvam" upadeśyabhūtaḥ asti | tvattayā bhātīty 
arthaḥ | "yaḥ aham" upadeśakabhūtaḥ asti | mattayā bhātīty arthaḥ | "yaś
 ca ya ete janāḥ" asti&nbsp;| tattayā bhātīty arthaḥ | sarvatra sāratayā
 sthitatvāt | nanu paricchinna eva tarhy asau nety āha "yaś ce"ti | 
tvattādivikalparahitaśuddhacinmātrarūpeṇa paramārthataḥ sthitatvād ity 
arthaḥ ||&nbsp;MoT_3,9.73 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anyevāvyatiriktaiva saivāseva ca bhaṅgurā /<br>
&nbsp;&nbsp;&nbsp;&nbsp;&nbsp;payasīva taraṅgālī yasmin sphurati dṛśyabhūḥ // Mo_3,9.74 //<br>
"bhaṅgurā" naśvarasvabhāvā | "dṛśyabhūḥ" | "dṛśyaṃ" dṛśikriyāviṣayo 
bhāvajātaṃ&nbsp;| tad eva "bhūḥ" nānāracanādhāratvāt bhūmiḥ | "sā 
yasminn" ādhārabhūte&nbsp;| "sphurati" vilasati | citsvarūpasya 
dṛśyādhāratvaṃ svapnadṛṣṭāntena jñeyaṃ | kathambhūt"aivāvyatiriktaiva" 
tato vyatirekam anāpannaiva | "anyevā"nyavat&nbsp;| bhāsamānety arthaḥ |
 avyatiriktasyānyatābhāsanaṃ vaicitryāvahaṃ | vyatirekābhāve 'pi 
jātivyaktyor iva aikyābhāvam āśaṅkya tanmayatāṃ kathayati "saive"ti | 
"saiva" na tu leśenāpy atadrūpatāmatī | "aseva" atadvad bhāsamānā&nbsp;|
 k"eva" | "taraṅgālīva" | taraṅgālyāḥ ca "payasi" tadrūpatāyām apy 
atadrūpatayeva bhāsanaṃ sarvapratītisiddham eva ||&nbsp;MoT_3,9.74 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yataḥ kālasya kalanā yato dṛśyasya dṛśyatā /<br>
&nbsp;&nbsp;&nbsp;&nbsp;&nbsp;mānasī kalanā yena yena bhāsāṃ vibhāsanam // Mo_3,9.75 //<br>
"kālasya" vartamānādyupādhyasahitasya vastunaḥ | "yataḥ kalanā" kalpanā 
bhavati&nbsp;| na hy āntaraṃ kalpayitāraṃ vinā kālasya kalpanā yukteti 
bhāvaḥ | "yataḥ dṛśyasya dṛśyatā" bhavati | na hi draṣṭāraṃ vinā 
dṛśyasya dṛśyatvam upapadyate&nbsp;| "yena mānasī kalanā" bhavati | na 
hi sākṣiṇaṃ vinā mano 'pi sidhyati | "yena bhāsāṃ" ghaṭādijñānānāṃ | 
"vibhāsanaṃ" sphuraṇaṃ | bhavati | na hi jñātāraṃ vinā jñānāny 
utpadyante ||&nbsp;MoT_3,9.75 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kriyāṃ rūpaṃ rasaṃ gandhaṃ sparśaṃ śabdaṃ ca cetanam /<br>
&nbsp;&nbsp;&nbsp;&nbsp;&nbsp;yad vetsi tad asau devo yena vetsi tad apy asau // Mo_3,9.76 //<br>
"kriyām" ity anena "vetsī"ty asya sthāne karoṣīty etat sambandhanīyam | 
tenāyam arthaḥ&nbsp;| tvaṃ | "kriyāṃ yat" karoṣi | "tat" karaṇam | "api 
asau" pūrvoktaḥ | "devaḥ" krīḍākārī | bhavati | "yena" karmendriyeṇa 
karoṣi | "tat" karmendriyam | "apy asau devaḥ" bhavati | tathā "rūpaṃ 
rasaṃ gandhaṃ sparśaṃ śabdaṃ yad vetsi tad" vedanam | "asau devaḥ" 
bhavati | "yena" dhīndriyapañcakena "vetsi tad apy asau devaḥ" bhavati |
 tathā "cetanam" saṅkalpādikaṃ | "yad vetsi tad asau devaḥ" 
bhavati&nbsp;| "yenā"ntaḥkaraṇena&nbsp;| "vetsi tad apy asau devaḥ" 
bhavati | etena kriyāphalasya tatkaraṇasya ca tanmayatā kathitā | kartus
 tu sā nirvivādasiddhaiva ||&nbsp;MoT_3,9.76 ||<br>
<br>
<br>
<br>
evaṃ viśeṣaṇadvāreṇa tatsvarūpam uktvā tatpraveśopāyam āha<br>
&nbsp;&nbsp;&nbsp;&nbsp;&nbsp;draṣṭṛdarśanadṛśyānāṃ madhye yad darśanaṃ sthitam /<br>
&nbsp;&nbsp;&nbsp;&nbsp;&nbsp;sādho tadavadhānena svātmānam avabudhyase // Mo_3,9.77 //<br>
he "sādho" paramātmabodhārha | tvaṃ "tadavadhānena" tatrāvadhānadānena |
 "svātmānaṃ" svarūpabhūtaṃ paramātmānam | "avabudhyase" jānāsi | tatra 
kutra | "draṣṭṛdarśanadṛśyānāṃ" trayāṇāṃ | "madhye" | "yad darśanaṃ 
sthitaṃ" bhavati | ayam atra nirṇayaḥ | sarvo vyavahāraḥ tāvat tripuṭyām
 eva sampadyate&nbsp;| tatra "draṣṭā" kartā&nbsp;| "darśanaṃ" kriyā | 
"dṛśyam" ālambanabhūtaṃ karma | yadviṣayā kriyotpadyate | karaṇaṃ tv 
asādhāraṇakāraṇarūpam etebhyo na vyatiricyate | sāmagryā eva karaṇatvāt |
 tatrāhaṃ draṣṭety abhimānagrastād draṣṭuḥ grāhyaikarūpadṛśyaviṣayaṃ 
darśanam utpadyate | 'nyathā tayoḥ draṣṭṛdṛśyatāyogāt | 
draṣṭābhimānagrastatvān na jhagiti śuddhīkartuṃ śakyate | dṛśyaṃ tv 
atyantajaḍatayā tattulyayogakṣemam evātaḥ tau hitvā darśana evāvadhānaṃ 
vihitaṃ | nanu darśanam apy āśrayaviṣayadoṣeṇa dūṣitaṃ | natarāṃ 
śuddhīkartuṃ śakyate | satyaṃ | draṣṭari sthitāyā ahantāyāḥ dṛśyasthāyāḥ
 jaḍatāyāś ca nivāraṇam aśakyam eva | leśata ubhayasparśadūṣitasya 
darśanasya tu aṃśabhāvena sthitadoṣadvayanivāraṇaṃ suśakam eva | 
tatreyaṃ rītiḥ&nbsp;| darśanaṃ madrūpaṃ nāsti | sphuṭaṃ 
madvyatiriktatvāt | madvyatiriktatvaṃ cāsya draṣṭṛtvābhāvāt dṛśyarūpam 
api nāsti | grāhakatvāt | ataḥ tābhyāṃ vyatiriktaṃ kim api grahītum 
aśakyam avyapadeśyaṃ darśanaṃ nāmāstīti siddhā darśanasya 
paramātmarūpatā | tato draṣṭṛdṛśyayoś ca sā siddhataraiva | na hi 
darśanasambandhavilaye draṣṭṛdṛśyayoḥ sthitiḥ sambhavati | 
darśanāśrayatvenaiva draṣṭur draṣṭṛtvāt | tadviṣayatvena ca dṛśyasya 
dṛśyatvāt | athavā "darśanam" atra darśanecchākālīnaṃ jñeyaṃ | tad dhi 
tadā āśrayaviṣayoparāgābhāvena śuddhatayaiva sphurati | paścāt tu 
sthūlatāṃ yāti ||&nbsp;MoT_3,9.77 ||<br>
<br>
<br>
<br>
pūrvoktaṃ sargāntaślokena saṅgṛhṇāti<br>
&nbsp;&nbsp;&nbsp;&nbsp;&nbsp;ajam ajaram ajāḍyaṃ śāśvataṃ brahma nityaṃ<br>
&nbsp;&nbsp;&nbsp;&nbsp;&nbsp;śivam amalam anādyaṃ vandhyavedyair anindyam /<br>
&nbsp;&nbsp;&nbsp;&nbsp;&nbsp;sakalakalanaśūnyaṃ kāraṇaṃ kāraṇānām<br>
&nbsp;&nbsp;&nbsp;&nbsp;&nbsp;anubhavanam avedyaṃ vedanaṃ vittvam antaḥ // Mo_3,9.78 //<br>
"vittvaṃ" vettīti yāvat | "antaḥ" bhavati | sarvasya dṛśyajātasya 
paryavasānarūpaṃ bhavati | mahāpralaye śiṣyate iti yāvat | kathambhūtaṃ |
 "ajam" sarvadaiva vartamānatvāt | "ajaraṃ" śarīravyatiriktatvāt | 
"ajāḍyaṃ" manovyatiriktatvāt&nbsp;| "śāśvataṃ" viśvātmakatve 'pi 
svarūpād acyutatvāt | "brahma" jagadrūpeṇa bṛṃhaṇāt | "nityaṃ" 
kālatrayānapāyitvāt | "śivaṃ" sukhaikarūpatvāt | "amalaṃ" 
bhedamālinyarahitatvāt | "anādyaṃ" kasyāpi tadādyatvenāvartamānatvāt | 
"vandhyavedyaiḥ" vyarthavedyair | "anindyam" akadarthitaṃ | tatsthair 
bhāvābhāvair adūṣitatvāt | "sakalakalanaśūnyaṃ" nirvikalpasvarūpatvāt | 
"kāraṇānāṃ" kāraṇatvenābhimatānāṃ brahmādīnāṃ | "kāraṇaṃ"&nbsp;| teṣām 
apy ākṛtimattvena sakāraṇatvāt | "anubhavanam" anubhavasvarūpaṃ | 
anubhava eva pūrvoktaviśeṣāṇāṃ sambhavāt | anubhavasvarūpatve 'pi 
vedyamālinyam āśaṅkyāh"āvedyam" iti | "avedyaṃ" vedyasparśādūṣitaṃ | 
"vedanam" | acetyacidrūpam iti yāvat&nbsp;| iti śivam ||&nbsp;MoT_3,9.78
 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe navamaḥ sargaḥ || 3,9 ||<br>
<br>
*********************************************************************<br>
<br>
oṃ | atra moham āpanna iva śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;mahāpralayasampattau yad etad avaśiṣyate /<br>
&nbsp;&nbsp;&nbsp;&nbsp;&nbsp;bhavatv etad anākāraṃ nāma nāsty atra saṃśayaḥ // Mo_3,10.1 //<br>
"atra saṃśayo nāsti" | "etat" vastu | "anākāram" ākārarahitaṃ | 
"bhavatu" | atra mamāpi viśvāso 'stītīti bhāvaḥ | "etat" kiṃ | 
"mahāpralayasampattau" sarvabhāvakṣaye | "yat etat" sad vastu | 
"avaśiṣyate" avaśiṣṭatayā tiṣṭhati ||&nbsp;MoT_3,10.1 ||<br>
<br>
<br>
<br>
bahir anubhūyamānākārarahitaśūnyādivasturūpatānirāsas tu tasya na yujyata iti kathayati<br>
&nbsp;&nbsp;&nbsp;&nbsp;&nbsp;na śūnyaṃ katham etat syān na prakāśaḥ kathaṃ bhavet /<br>
&nbsp;&nbsp;&nbsp;&nbsp;&nbsp;kathaṃ vā na tamorūpaṃ kathaṃ vā naiva khātmakam // Mo_3,10.2 //<br>
tat "śūnyaṃ kathaṃ na bhavet" | tad eva bhavatv ity arthaḥ | evaṃ 
sarvatra yojyam&nbsp;| "prakāśaḥ" mahābhūtaprakāśaḥ | "khātmakam" 
ākāśarūpam ||&nbsp;MoT_3,10.2 ||<br>
<br>
<br>
&nbsp;&nbsp;&nbsp;&nbsp;&nbsp;kathaṃ vā naiva cidrūpaṃ jīvo vā na kathaṃ bhavet /<br>
&nbsp;&nbsp;&nbsp;&nbsp;&nbsp;kathaṃ na buddhitattvaṃ syāt kathaṃ vā na mano bhavet // Mo_3,10.3 //<br>
cidrūpatvasyāpi tatra paramārthatayā nivāraṇād etad uktam ||&nbsp;MoT_3,10.3 ||<br>
<br>
<br>
&nbsp;&nbsp;&nbsp;&nbsp;&nbsp;kathaṃ vā na na kiñcit syāt kathaṃ vā sarvam ity api /<br>
&nbsp;&nbsp;&nbsp;&nbsp;&nbsp;anayā ca vacobhaṅgyā mama moha ivoditaḥ // Mo_3,10.4 //<br>
"na kiñcit" kenāpi rūpeṇa sthitaṃ na bhavati | nakiñcittvasyāpi 
nirākaraṇāt | "sarvam ity api kathaṃ vā" na bhavati ||&nbsp;MoT_3,10.4 
||<br>
<br>
<br>
śrīvasiṣṭha uttaram āha<br>
&nbsp;&nbsp;&nbsp;&nbsp;&nbsp;viṣamo 'yam ati praśno bhavatā samudāhṛtaḥ /<br>
&nbsp;&nbsp;&nbsp;&nbsp;&nbsp;bhinadmy enaṃ tv ayatnena naiśaṃ tama ivāṃśumān // Mo_3,10.5 //<br>
"ati"śabdo bhinnakramaḥ | "bhavatā ayaṃ praśnaḥ ativiṣamaḥ" 
durbodhataraḥ | "samudāhṛtaḥ" | "tu" viśeṣe | 'haṃ "enam ayatnena" 
sukhenaiva | "bhinadmi" | manogranthirūpatvāt praśnasya "bhinadmī"ti 
kathanam | ka "ivāṃśumān iva" sūrya iva&nbsp;| aṃśumān yathā "naiśaṃ" 
niśāsambandhi | "tamaḥ" bhinatti | tathety arthaḥ ||&nbsp;MoT_3,10.5 ||<br>
<br>
<br>
praśnam eva bhinatti<br>
&nbsp;&nbsp;&nbsp;&nbsp;&nbsp;mahākalpāntasampattau yat tat sad avaśiṣyate /<br>
&nbsp;&nbsp;&nbsp;&nbsp;&nbsp;tad rāma na yathā śūnyaṃ tad idaṃ śṛṇu kathyate // Mo_3,10.6 //<br>
"mahākalpāntasampattau" turye turyātīte mahāpralayasamayaniṣpattau vā | 
"tat" prasiddhaṃ kenāpi apalapitum aśakyaṃ | he "rāma" | "tat" 
"yac"chabdakathitaṃ "sad" vastu | "yathā" yena prakāreṇa | "śūnyaṃ na" 
bhavati | "tat" tam eva prakāram | "idaṃ" samanantaram eva kathyamānaṃ |
 "śṛṇu" | yato mayā "kathyate" ||&nbsp;MoT_3,10.6 ||<br>
<br>
<br>
tad eva kathayati<br>
&nbsp;&nbsp;&nbsp;&nbsp;&nbsp;anutkīrṇā yathā stambhe saṃsthitā sālabhañjikā /<br>
&nbsp;&nbsp;&nbsp;&nbsp;&nbsp;tathā viśvaṃ sthitaṃ tatra tena śūnyaṃ na tat padam // Mo_3,10.7 //<br>
"anutkīrṇā" takṣakāreṇa nistakṣya na prakaṭīkṛtā | stambhe saṃsthitatvam
 asyā agre prakaṭībhāvāt | viśvasya sadrūpe sthitatvam adyaiva 
bhāsamānatvād | iti tu viśeṣaḥ | "tat padaṃ" paramātmākhyaṃ padam | yadi
 tac "chūnyaṃ" syāt tadā jagat kutra bhūyāt | niradhiṣṭhānasya 
bhramasyāyuktatvād iti bhāvaḥ&nbsp;| bhedenaiva bhātīty "anutkīrṇe"ty 
uktam ||&nbsp;MoT_3,10.7 ||<br>
<br>
<br>
<br>
etad evam vistaraṃ kathayati<br>
&nbsp;&nbsp;&nbsp;&nbsp;&nbsp;ayam itthaṃ mahābhogo jagadākhyo 'vabhāsate /<br>
&nbsp;&nbsp;&nbsp;&nbsp;&nbsp;satyo bhavatv asatyo vā yatra tatra kva śūnyatā // Mo_3,10.8 //<br>
"ayam" anubhūyamānaḥ vistāraḥ | "satyo bhavatu" satsvarūpo bhavākhyaḥ | 
"jagad" iti nāmadheyaḥ | "mahābhogaḥ" mahāvistāraḥ | "satyo bhavatu" 
satsvarūpo bhavatv| "asatyo vā"satsvarūpo vā bhavatu | saḥ "yatra" 
ādhārabhūte yasmin vastuni | "avabhāsate" sphurati | "tatra kva śūnyatā"
 | na yukteti bhāvaḥ ||&nbsp;MoT_3,10.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā na putrikāśūnyaḥ stambho 'nutkīrṇasālikaḥ /<br>
&nbsp;&nbsp;&nbsp;&nbsp;&nbsp;tathā tāta jagad brahma tena śūnyaṃ na tat padam // Mo_3,10.9 //<br>
"anutkīrṇasālikaḥ" anutkīrṇaputrikaḥ | dārṣṭāntike yojayati "tathe"ti | 
he "tāta" he pūjya | "tathe"ty anena pūrvavākyasthaṃ "ne"ti "śūnya" iti 
ca padadvayam ākṛṣyate&nbsp;| tenāyam arthaḥ | "tathā brahma" 
"jagacchūnyaṃ na" bhavati | phalitam āha "tene"ti ||&nbsp;MoT_3,10.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;somyāmbhasi yathā vīcir na cāsti na ca nāsti ca /<br>
&nbsp;&nbsp;&nbsp;&nbsp;&nbsp;tathā jagad brahmaṇīdaṃ śūnyāśūnyapadaṃ gatam  // Mo_3,10.10 //<br>
"somyāmbhasi" kṣobharahite jale | "na cāsti" | tadānīm alabhyatvāt | "na
 ca nāsti"&nbsp;| agre sphuṭībhaviṣyamāṇatvāt | dārṣṭāntikam āha 
"tathe"ti | bhāsamānatvād "aśūnyapadaṃ gataṃ" | paramārthato 
nakiñcidrūpatvāc "chūnyapadaṃ gatam" iti yojyam ||&nbsp;MoT_3,10.10 ||<br>
<br>
<br>
nanu tarhi putrikādisādṛśyena siddhā eva brahmaṇi jagatsthitir ity | atrāha<br>
&nbsp;&nbsp;&nbsp;&nbsp;&nbsp;deśakālādiśāntatvāt putrikāracanaṃ drume /<br>
&nbsp;&nbsp;&nbsp;&nbsp;&nbsp;sambhavaty ajadhātau tu kena nāntar vimuhyate // Mo_3,10.11 //<br>
"drume" lakṣaṇayā stambhe | "putrikāracanaṃ" deśavaśena kālavaśena 
kartrādivaśena ca "sambhavati" | "tu" viśeṣe | "ajadhātau" 
navīnaprādurbhāvarahitacidākhyamūlakāraṇaviṣaye | "'ntaḥ" manasi | 
"kena" puruṣeṇa | "na muhyate" mohitena bhūyate | 'pi tu sarveṇaivety 
arthaḥ | kuto "muhyate" | "deśakālādiśāntatvāt" | "ādi"śabdena 
kartrādīnāṃ grahaṇam | deśakālakartrādiśānter ity arthaḥ&nbsp;| 
tacchāntiś cātra śuddhacinmātratayaiva jñeyā | mohaś ca 
deśakālādisparśarahite brahmaṇi kathaṃ jagad bhāti ity evaṃrūpo jñeyaḥ 
||&nbsp;MoT_3,10.11 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;tat stambhaputrikādy etat paramārthajagatsthiteḥ /<br>
&nbsp;&nbsp;&nbsp;&nbsp;&nbsp;ekadeśena sadṛśam upamānaṃ na sarvataḥ // Mo_3,10.12 //<br>
yataḥ deśakālādisambhavena stambhe putrikāracanaṃ yuktaṃ | tacchāntyā tu
 ciddhātau tu na yuktam | "tat" tato hetoḥ | "etat" samanantaram evoktaṃ
 "stambhaputrikādi"&nbsp;| "ādi"śabdena vīcyambhasor grahaṇam | 
"paramārthe" yā "jagatsthitis"&nbsp;| tasyāḥ "ekadeśena" 
śūnyatānivāraṇamātreṇa | "sadṛśam upamānaṃ" bhavati&nbsp;| "na sarvataḥ"
 na sarveṇa prakāreṇa | na bhavatīty arthaḥ ||&nbsp;MoT_3,10.12 ||<br>
<br>
<br>
<br>
jagadādhāratvena śūnyatvaṃ nirasya tadrūpatayā nirasyati<br>
&nbsp;&nbsp;&nbsp;&nbsp;&nbsp;na kadācid udetīdaṃ parasmān na ca śāmyati /<br>
&nbsp;&nbsp;&nbsp;&nbsp;&nbsp;idaṃrūpaṃ kevalaṃ sad brahma svātmani saṃsthitam // Mo_3,10.13 //<br>
"parasmāt" paramātmanaḥ | nanu yadi jagan nodeti na ca śāmyati tarhi kim
 idaṃ bhāsata ity | atrāha "idam" iti | "kevalam" advitīyaṃ | "sat" 
satsvarūpaṃ | "brahma" bṛṃhitaṃ vastu | "svātmani" svasvarūpe | 
"saṃsthitaṃ" bhavati | kathambhūtaṃ "idaṃrūpaṃ" | "idaṃ" 
śāntyudayasahitaṃ jagat | "rūpaṃ" svarūpaṃ | yasya | tat&nbsp;| tādṛśaṃ |
 śāntyudayasahitasya jagato brahmatvaṃ brahmāśrayabṛṃhāviṣayatvena 
jñeyaṃ | bṛṃhāviṣayo hi brahmasvarūpam eva bhavati | tathā ca brahmaṇaḥ 
śūnyatvaṃ na yuktam iti bhāvaḥ ||&nbsp;MoT_3,10.13 ||<br>
<br>
<br>
aśūnyatvāsambhavena śūnyatvanirāsam āha<br>
&nbsp;&nbsp;&nbsp;&nbsp;&nbsp;aśūnyāpekṣayā śūnyaśabdārthaparikalpanā /<br>
&nbsp;&nbsp;&nbsp;&nbsp;&nbsp;aśūnyatvāsambhavataḥ śūnyatvāśūnyate kutaḥ // Mo_3,10.14 //<br>
"aśūnyatvāpekṣayāśūnyatvasya" kiñcidrūpatvasy"āpeksayā" tad apekṣyety 
arthaḥ | "śūnyatvaparikalpanā "| "śūnyatvasya" nakiñcidrūpatvasya | 
"parikalpanā" kalpanaṃ&nbsp;| bhavati | tataḥ kim ity | atrāha 
"aśūnyatve"ti | "aśūnyatvāsambhavataḥ" uktayuktyā 
kiñcidrūpatvāsambhavena | "śūnyatvāśūnyate" nakiñcittvakiñcittve | 
"kutaḥ" | na sta ity arthaḥ | sāpekṣayor ekanāśe dvayor api nāśād iti 
bhāvaḥ&nbsp;| kiñcidrūpatvābhāvaś ca nirālambaśuddhacinmātratayā jñeyaḥ 
||&nbsp;MoT_3,10.14 ||<br>
<br>
<br>
<br>
śūnyatvaṃ nivārya prakāśarūpatvaṃ nivārayati<br>
&nbsp;&nbsp;&nbsp;&nbsp;&nbsp;brahmaṇy ayaṃ prakāśo hi na sambhavati bhūtajaḥ /<br>
&nbsp;&nbsp;&nbsp;&nbsp;&nbsp;sūryānalendutārādi kutas tatra kilāvyaye // Mo_3,10.15 //<br>
"ayaṃ" netreṇa dṛśyamāṇaḥ | "bhūtajaḥ" agnyādibhūtotpannaḥ | "prakāśaḥ" 
tejaḥ&nbsp;| "hi" niścaye | "brahmaṇi" vyāpake vastuni | "na sambhavati"
 | cinmātratayā taduttīrṇatvāt&nbsp;| atra hetutvenottarārdham āha 
"sūrye"ti | "kila"śabdo hetutvadyotanārthaḥ | "avyaye" nāśarahite | 
"sūryādīnām" ākṛtimattvena nāśasambhavān nātra sthitir yuktā | 
tadrūpatāyās tu kā kathā iti bhāvaḥ ||&nbsp;MoT_3,10.15 ||<br>
<br>
<br>
<br>
tamorūpatvaṃ nivārayati<br>
&nbsp;&nbsp;&nbsp;&nbsp;&nbsp;mahābhūtaprakāśānām abhāvas tama ucyate /<br>
&nbsp;&nbsp;&nbsp;&nbsp;&nbsp;mahābhūtābhāvajaṃ tu tenātra na tamaḥ kvacit // Mo_3,10.16 //<br>
tejo'bhāvasyaiva tamastvaṃ vādibhiḥ pratipāditam iti bhāvaḥ | phalitam 
āha "mahābhūte"ti | "tu" viśeṣe | "mahābhūtābhāvajaṃ" lakṣaṇayā 
mahābhūtaprakāśābhāvāt jātaṃ | tadrūpam iti yāvat | "tamo" | "'tra" 
sadvastuni | "tena" mahābhūtaprakāśābhāvatvena hetunā | "nā"sti | kutra |
 "kvacit" kasminn apy aṃśe mahābhūtasthityāyatane | 
mahābhūtapratiyogikābhāvāsambhavena tamo 'py atra na yuktaṃ | tadrūpasya
 tu kā katheti bhāvaḥ ||&nbsp;MoT_3,10.16 ||<br>
<br>
<br>
<br>
nanu tejaso 'bhāve kathaṃ tat prakāśata ity | atrāha<br>
&nbsp;&nbsp;&nbsp;&nbsp;&nbsp;svānubhūtiprakāśo 'sya kevalaṃ vyomarūpiṇaḥ /<br>
&nbsp;&nbsp;&nbsp;&nbsp;&nbsp;yo 'ntar asti sa tenaiva na tv anyenānubhūyate // Mo_3,10.17 //<br>
"vyomarūpiṇaḥ" nakiñcidrūpasy"āsya" sadvastunaḥ | "svānubhūtiḥ" 
svāsvarūpabhūtā cāsāv "anubhūtiḥ" anubhavaḥ | "svānubhūtiḥ" | saiva 
"prakāśaḥ" prākaṭyakaraṇabhūtaṃ tejaḥ&nbsp;| svānubhūtyaivāsau bhāti na 
bāhyatejasety arthaḥ | kathambhūtad ity | atrāha "yo 'ntar" iti | "yo 
'ntar asti" | puruṣeṇa "sa tenaivā"karaṇabhūtena tenaiv"ānubhūyate" | 
svapratītiviṣayatāṃ nīyate | "na tv anyena" | anyasya tatra 
praveśāsambhavāt | svayam evāsāv anubhavo 'nubhavitānubhavanam 
anubhūtiviṣayaś ceti | na tatra kasyāpy apekṣeti bhāvaḥ 
||&nbsp;MoT_3,10.17 ||<br>
<br>
<br>
<br>
prakṛtam anusandhatte<br>
&nbsp;&nbsp;&nbsp;&nbsp;&nbsp;muktaṃ tamaḥprakāśābhyām ity etad ajaraṃ padam /<br>
&nbsp;&nbsp;&nbsp;&nbsp;&nbsp;ākāśakośam evainaṃ viddhi kośaṃ jagatsthiteḥ // Mo_3,10.18 //<br>
"iti" anena prakāreṇa | "etat" avaśeṣatayā kathyamānam | "ajaraṃ" 
jarādoṣarahitaṃ&nbsp;| "padaṃ" sthānaṃ | "tamaḥprakāśābhyāṃ" tamasā 
prakāśena ca | "muktaṃ" bhavati | khātmakatvam asya nivārayituṃ 
prastauti | "ākāśe"ti | tvam "enaṃ" paramātmānam | "ākāśakośam eva" 
ākāśamadhyam eva | "jagatsthiteḥ kośaṃ" bhāṇḍāgāraṃ | "viddhi" jānīhi 
||&nbsp;MoT_3,10.18 ||<br>
<br>
<br>
dṛṣṭāntenaitad eva dṛḍhayati<br>
&nbsp;&nbsp;&nbsp;&nbsp;&nbsp;bilvasya bilvasaṃjñasya yathā bhedo na kaścana /<br>
&nbsp;&nbsp;&nbsp;&nbsp;&nbsp;tatheha brahmajagator na manāg api bhinnatā // Mo_3,10.19 //<br>
"bilvasya" bilvaphalasya | "bilvasañjñasya" bilveti 
saṃjñāpravṛttinimittasya vastunaḥ&nbsp;| "yathā" yena prakāreṇa | 
"kaścana" ko 'pi | "bhedaḥ nā"sti | "tathā" tena prakāreṇ"ehā"smiṃl 
lokatraye | "brahmajagator" "manāg api bhinnatā na" bhavati | yad eva 
brahma tad eva jagat | yad eva jagat tad eva brahmeti bhāvaḥ | 
"bilvasya" "bilvamadhyasye"ti vā pāṭhaḥ ||&nbsp;MoT_3,10.19 ||<br>
<br>
<br>
<br>
nanu tathāpi prakṛte kim āyātam ity | atrāha<br>
&nbsp;&nbsp;&nbsp;&nbsp;&nbsp;salile 'ntar yathā vīcir mṛdo 'ntar ghaṭako yathā /<br>
&nbsp;&nbsp;&nbsp;&nbsp;&nbsp;tathā yatra jagatsattā tat kathaṃ khātmakaṃ bhavet // Mo_3,10.20 //<br>
"salile" jale | "'ntaḥ vīciḥ yathā" bhavati | "tathā" tena prakāreṇa | 
"yatra" yasminn upādānabhūte | "jagatsattā" bhavati | "tad" vastu | 
"khātmakam" ākāśasvarūpaṃ&nbsp;| "kathaṃ bhavet" ||&nbsp;MoT_3,10.20 ||<br>
<br>
<br>
cidrūpatānivāraṇārthaṃ prakriyām ārabhate<br>
&nbsp;&nbsp;&nbsp;&nbsp;&nbsp;mṛjjalādyupamānaśrīḥ sākārātra samā na sā /<br>
&nbsp;&nbsp;&nbsp;&nbsp;&nbsp;brahma tv ākāśaviśadaṃ tasyāntaḥsthaṃ tathaiva tat // Mo_3,10.21 //<br>
"mṛjjalādyupamānaśrīḥ" | "atra" brahmaviṣaye | "samā" yogyā | "na" 
bhavati | kuta ity apekṣāyām āha | "sākāre"ti | yataḥ "sākārā" 
ākārasahitā bhavati | sākāratvena kathaṃ mṛjjalāder upamānayogyatvam ity
 | atrāha "brahme"ti | "tuḥ" viśeṣe&nbsp;| "brahmākāśaviśadaṃ" nirākāraṃ
 | bhavati | sākārasya mṛdādeḥ nirākāraṃ brahma prati upamānatvaṃ na 
yuktam iti bhāvaḥ | phalitam āha | "tasye"ti&nbsp;| "tat" tato hetoḥ | 
tad"antaḥsthaṃ" tadantare sthitaṃ | jagat "tathaiva" nirākāraṃ bhavatīty
 arthaḥ ||&nbsp;MoT_3,10.21 ||<br>
<br>
<br>
<br>
punar apy upasaṃhāravyājena jagato nirākāratvaṃ sādhayati<br>
&nbsp;&nbsp;&nbsp;&nbsp;&nbsp;tasmād yādṛk cidākāśam ākāśād api nirmalam /<br>
&nbsp;&nbsp;&nbsp;&nbsp;&nbsp;tadantaḥsthaṃ tādṛg eva jagacchabdārthabhāg api // Mo_3,10.22 //<br>
"ākāśād" "api" nirmalatvaṃ cidākāśasya jaḍatvābhāvena jñeyam | 
"tadantaḥsthaṃ" jagat&nbsp;| "tādṛg eva" nirākāram eva bhavati | 
kathambhūtam "api" | "jagacchabdārthabhāg api" | bhāvapradhāno nirdeśaḥ |
 tena jagadrūpatayā bhāsamānatvena jagacchabdārthatābhāg apīty arthaḥ 
||&nbsp;MoT_3,10.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;marice 'ntar yathā taikṣṇyam ṛte bhoktur na lakṣyate /<br>
&nbsp;&nbsp;&nbsp;&nbsp;&nbsp;cinmātratvaṃ parākāśe tathā cetyakalāṃ vinā // Mo_3,10.23 //<br>
"yathā" kenacit "marice 'ntaḥ" maricāntare | sthitaṃ "taikṣṇyaṃ" tiktatā
 | "bhoktuḥ ṛte na lakṣyate" na dṛśyate | bhoktari tu sati tenaiva 
lakṣyate ity arthaḥ | "tathā parākāśe" paramātmani | sthitaṃ 
"cinmātratvaṃ" | "cetyakalāṃ" cetyāṃśaṃ "vinā"&nbsp;| "na 
lakṣyate"&nbsp;| cetyacarvaṇād eva hi cinmātrasya cinmātratā jñāyate 
||&nbsp;MoT_3,10.23 ||<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;tasmāc cid apy acidrūpā cetyariktatayātmani /<br>
&nbsp;&nbsp;&nbsp;&nbsp;&nbsp;jagattā tādṛśy eveyaṃ tādṛṅmātrātmatāvaśā // Mo_3,10.24 //<br>
"tasmāt" tato hetoḥ | "cetyariktatayā" cetyarāhityen"ātmani" 
cinmātrākhye svasvarūpe&nbsp;| "cid api acid" eva bhavati | cetyasyaiva 
pūrvanayena cinmātratādṛḍhīkaraṇasāmarthyāt tasya cātrābhāvāt | 
tasyābhāvaś cātra brahmāntaḥsthatvena brahmatayaiva jñeyaḥ | 
brahmābhinne jagaty api acittvam atidiśati | "jagatte"ti | "iyaṃ" 
"jagattā"pi | "tādṛśī eva" cidrūpabrahmābhinnatvenācidrūpaiva bhavati | 
atra hetutayā viśeṣaṇam āha&nbsp;| "tādṛṅmātrātmatāvaśe"ti | yataḥ 
"tādṛṅmātrātmatāyāḥ" acidrūpabrahmamātrasvarūpatāyāḥ | "vaśā" āyattā | 
acidbrahmasvarūpiṇīty arthaḥ | etena brahmajagatoḥ sarvathābhedo 'pi 
sādhitaḥ | na brahmaṇo 'cidrūpamātratā | tasyā agre 'pi sādhyamānatvāt 
||&nbsp;MoT_3,10.24 ||<br>
<br>
<br>
<br>
nanu jagataḥ sarvathābhinnatve rūpālokamanaskārāḥ kiṃrūpā ity | atrāha<br>
&nbsp;&nbsp;&nbsp;&nbsp;&nbsp;rūpālokamanaskārās tanmayā eva netarat /<br>
&nbsp;&nbsp;&nbsp;&nbsp;&nbsp;yathāsthitam ato viśvaṃ suṣuptaṃ turyam eva vā // Mo_3,10.25 //<br>
"rūpālokamanaskārāḥ" | "rūpaṃ" nīlapītādi | "ālokaḥ" taddarśanam 
karaṇabhūtaḥ prakāśo vā | "manaskāraḥ" mānasaḥ parāmarśaḥ | tadviṣayāḥ 
ete "tanmayā eva"&nbsp;| "eva"śabdārtham āha "netarad" iti | tanmayatvaṃ
 caiṣāṃ tadviṣayatvaṃ vināsatkalpatvāt | phalitam āha "yathe"ti | "ato" 
hetoḥ | "viśvaṃ" jagat | "yathāsthitam" anena prakāreṇaiva vartamānaṃ | 
na tu yayā kayāpi śaktyāntardhim āpāditaṃ | "suṣuptaṃ" bhavati | 
suṣuptau bhedasaṃskāram āśaṅkyāha "turyam" iti | 
turyasvarūpacinmātraikamayam eva vā bhavatīty arthaḥ ||&nbsp;MoT_3,10.25
 ||<br>
<br>
<br>
jagataḥ turyarūpabrahmatvena yogino vyavahāre 'pi brahmamayatām āha<br>
&nbsp;&nbsp;&nbsp;&nbsp;&nbsp;tena yogī suṣuptātmā vyavahāry api śāntadhīḥ /<br>
&nbsp;&nbsp;&nbsp;&nbsp;&nbsp;āste brahma nirābhāsaṃ sarvabhāsāṃ samudgakam // Mo_3,10.26 //<br>
"tena" pūrvoktena hetunā | "yogī" jagadbrahmaikatve samāhitaḥ | "brahma"
 brahmasvarūpam | "āste" | kuta evaṃrūpa āste | yataḥ "vyavahāry api" 
vyavahāraṃ kurvāṇo 'pi | "śāntadhīḥ" kṣobharahitabuddhiḥ | īdṛśo 'pi 
kutaḥ | yataḥ "suṣuptātmā" prapañcaṃ prati suptāntaḥkaraṇaḥ | prapañcaṃ 
prati suptamanaso hi śāntadhītvaṃ yuktam eva&nbsp;| kathambhūtaṃ 
"brahma" | "nirābhāsaṃ" nānābhāsebhyo niṣkrāntaṃ | taduttīrṇam ity 
arthaḥ | punaḥ kathambhūtaṃ | "sarvabhāsāṃ" sarveṣāṃ 
ghaṭapaṭādijñānānāṃ&nbsp;| "samudgakam" udbhūtisthānam 
||&nbsp;MoT_3,10.26 ||<br>
<br>
<br>
<br>
punar api prakṛtaṃ brahmajagadabhedam eva kathayati<br>
&nbsp;&nbsp;&nbsp;&nbsp;&nbsp;ākāriṇi yathā saumye sthitas toye dravakramaḥ /<br>
&nbsp;&nbsp;&nbsp;&nbsp;&nbsp;anākṛtau tathā viśvaṃ sthitaṃ tatsadṛśaṃ pare // Mo_3,10.27 //<br>
"ākāriṇi" bāhyendriyagrāhyasvarūpayukte | "saumye" kṣobharahite | "toye"
 | "dravakramaḥ" ādyaspandanāsamavāyikāraṇabhūtaguṇaviśeṣaparipāṭī | 
"yathā sthitaḥ" bhavati&nbsp;| "tathānākṛtau pare" parabrahmaṇi | 
"viśvaṃ" "sthitaṃ" bhavati | kathambhūtaṃ | "tatsadṛśam" anākṛtīty 
arthaḥ | saumye jale yathā sphuṭībhaviṣyamāṇatvena kiñcittvārho 'pi 
dravākhyo guṇaḥ tanmayaḥ | tathā bhāsamānatvena bhinnatvārho 'pi 
prapañcaḥ brahmamaya iti bhāvaḥ ||&nbsp;MoT_3,10.27 ||<br>
<br>
<br>
<br>
abhedam uktvā tattvam eva kathayati<br>
&nbsp;&nbsp;&nbsp;&nbsp;&nbsp;pūrṇāt pūrṇaṃ prasarati nirākārān nirākṛti  /<br>
&nbsp;&nbsp;&nbsp;&nbsp;&nbsp;brahmaṇo viśvam ābhātaṃ tad viśvārthavivarjitam // Mo_3,10.28 //<br>
"pūrṇād" brahmaṇaḥ | "pūrṇa"rūpaṃ jagat | "prasarati" vilasati | 
prasaraṇaṃ cātra prapañcākrāntabuddhiṃ śiṣyaṃ prayuktam | "nirākārāt" 
brahmaṇaḥ | "nirākṛti" jagat | "prasarati" | ataḥ "brahmaṇaḥ" yad 
"viśvam ābhātaṃ" bhānam āgataṃ | tat "viśvārthavivarjitam" viśvārthaiḥ 
ghaṭapaṭādibhiḥ vivarjitaṃ bhavati | brahmaikamayaṃ bhavatīty arthaḥ 
||&nbsp;MoT_3,10.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pūrṇāt pūrṇaṃ prasarati saṃsthitaṃ pūrṇam eva tat /<br>
&nbsp;&nbsp;&nbsp;&nbsp;&nbsp;ato viśvam anutpannaṃ yac cotpannaṃ tad eva tat // Mo_3,10.29 //<br>
"pūrṇād" brahmaṇaḥ | "pūrṇa"rūpaṃ jagat | "prasarati" vilasati | 
prasaraṇaṃ "saṃsthitaṃ" bhavati | na tu tatprasaraṇena kācit khaṇḍanāsya
 jāyate ity arthaḥ | phalitam āh"āta" iti | "ataḥ" pūrvoktād dhetoḥ | 
"viśvam anutpannaṃ" bhavati | brahmatvena tasya sadā sthitatvāt | 
viśvānutpannatvam asahamānaṃ praty āha "yac ce"ti | "yat cotpannaṃ" 
bhavati | "tat tad eva" brahmaiva | bhavati | utpannasyāpi 
brahmatvāviruddhatvād ity arthaḥ ||&nbsp;MoT_3,10.29 ||<br>
<br>
<br>
<br>
etāvatyā prakriyayā siddham acidrūpatvaṃ brahmaṇaḥ kathayati<br>
&nbsp;&nbsp;&nbsp;&nbsp;&nbsp;cetyāsambhavatas tasmin pade keva cidarthatā /<br>
&nbsp;&nbsp;&nbsp;&nbsp;&nbsp;āsvādakāsambhavato marice keva tīkṣṇatā // Mo_3,10.30 //<br>
ata ity adhyāhāryam | ato hetoḥ | "cetyāsambhavataḥ" | "cetyasya" 
cidviṣayasya jagato&nbsp;| "'sambhavataḥ" | "tasmin pade" brahmasvarūpe 
pade | "keva cidarthatā" cicchabdapravṛttinimittatā | bhavati | na 
kāpīty arthaḥ | cetyaviṣayīkaraṇenaiva hi citaḥ cid iti nāma yuktam | 
cetyābhāve tu tan na yuktam | cetyābhāvaś ca savistaraṃ pūrvaṃ sādhitaḥ |
 cidarthatāniṣedhaś cātra taduttīrṇatayā jñeyaḥ na jaḍatayeti | atra 
samarthakaṃ dṛṣṭāntam āha "āsvādake"ti | "keva" na kāpīty arthaḥ | 
"āsvādakāsambhavata" āsvādakāsambhavena ity arthaḥ ||&nbsp;MoT_3,10.30 
||<br>
<br>
<br>
punar apy etad eva kathayati<br>
&nbsp;&nbsp;&nbsp;&nbsp;&nbsp;satyeveyam asatyaiva citeś cittoditā pare /<br>
&nbsp;&nbsp;&nbsp;&nbsp;&nbsp;abhāvāt pratibimbasya pratibimbārhatā kutaḥ // Mo_3,10.31 //<br>
"citeḥ" "cittā" citsambandhī cidbhāvaḥ | "pare" paramātmani | 
"asatyaiva" paramārthato 'satsvarūpaiva satī | "satyeva" satyavad | 
"uditā"tra dṛṣṭāntam āha "abhāvād" iti&nbsp;| darpaṇasyeti śeṣaḥ | yathā
 darpaṇasya "pratibimbārhatā" pratibimbenaiva jñāyate&nbsp;| tadabhāve 
tu sā na jñāyate | evaṃ parasya cittā cetyenaiva jñāyate&nbsp;| 
tadabhāve tu "kuto" jñāyate iti bhāvaḥ ||&nbsp;MoT_3,10.31 ||<br>
<br>
<br>
<br>
jīvādirūpatānirāsārthaṃ paramātmatattvaṃ viśinaṣṭi<br>
&nbsp;&nbsp;&nbsp;&nbsp;&nbsp;paramāṇor api paraṃ tad aṇīyo 'py aṇīyasaḥ /<br>
&nbsp;&nbsp;&nbsp;&nbsp;&nbsp;śuddhaṃ sūkṣmaṃ paraṃ śāntaṃ tad ākāśodarād api // Mo_3,10.32 //<br>
"tat" brahma | "paramāṇor api param aṇīyaḥ" atisūkṣmaṃ | bhavati | 
kathambhūtād "api" | "aṇīyaso 'pi" dvyaṇukādyapekṣayā sūkṣmatarād api | 
sūkṣmataratvaṃ cāsya bāhyendriyāgrāhyatvena jñeyam | "tat" brahma | 
kathambhūtaṃ | "śuddhaṃ" rāgādirajo'dūṣitaṃ | "sūkṣmaṃ" | "param" 
uttīrṇaṃ | "śāntaṃ" sarvapracāraśūnyaṃ | kasmād "api" | "ākāśodarād api"
 ||&nbsp;MoT_3,10.32 ||<br>
<br>
<br>
&nbsp;&nbsp;&nbsp;&nbsp;&nbsp;dikkālādyanavacchinnarūpatvād ativistṛtam /<br>
&nbsp;&nbsp;&nbsp;&nbsp;&nbsp;tad anādyantam ābhāsaṃ bhāsanīyavivarjitam // Mo_3,10.33 //<br>
"tat" brahm"ātivistṛtam" ativistīrṇaṃ bhavati | kutaḥ | 
"dikkālādyanavacchinnarūpatvāt"&nbsp;| "ādi"śabdena vastuparigrahaḥ 
trividhaparicchedaśūnyatvād ity arthaḥ | nanu katham asya 
digādiparicchedaśūnyatvaṃ | tathātve 'py ativistṛtatvam iti cet&nbsp;| 
"dik" tāvat cetyamānā na vā | na cet tarhi svayam evāsiddhā katham anyaṃ
 paricchedayet | cetyamānā cet tarhi citaiva sā paricchinnā kathaṃ tāṃ 
paricchedayet | evaṃ "kālā"der api jñeyam | "dig"ādibhiḥ paricchinnam 
eva paricchinnaṃ bhavati | tadabhāve tv ativistṛtam eveti sthitam 
asyātivistṛtatvam | punaḥ kathambhūtam | "anādyantaṃ" yathā tathā 
kalpyamānayor apy ādyantayoḥ sākṣitvād ādyantarahitam | punaḥ 
kathambhūtaṃ | "bhāsanīyavivarjitam" ābhāsajñeyarahitajñānasvarūpam ity 
arthaḥ ||&nbsp;MoT_3,10.33 ||<br>
<br>
<br>
<br>
proktaviśeṣaṇāvaṣṭambhena jīvādirūpatām asya nivārayati<br>
&nbsp;&nbsp;&nbsp;&nbsp;&nbsp;cidrūpam eva no yatra labhyate tatra jīvatā /<br>
&nbsp;&nbsp;&nbsp;&nbsp;&nbsp;kathaṃ syāc cittatākārā vāsanānilarūpiṇī // Mo_3,10.34 //<br>
"yatrai"vaṃvidhaguṇaviśiṣṭe brahmaṇi | "cidrūpam eva" bhāvapradhāno 
nirdeśaḥ cidrūpatvam eva | "no labhyate" pūrvanyāyena nānubhūyate | 
"tatra" tādṛśe brahmaṇi&nbsp;| "jīvatā" jīvabhāvaḥ | "kathaṃ syāt" | 
kathambhūtā | "cittatākārā" cetyaśayanāviṣṭaṃ cittatvaṃ cittaṃ | 
tadrūpiṇīty arthaḥ | punaḥ kathambhūtā | "vāsanānilarūpiṇī" | 
cetyabhāvanā "vāsanā" | saiva calattay"ānilaḥ" | tad"rūpiṇī" | śuddhā 
cidrūpatāpi yatra nāsti cetyaśayanāviṣṭāyā jīvatāyāḥ kā tatra vārteti 
bhāvaḥ ||&nbsp;MoT_3,10.34 ||<br>
<br>
<br>
<br>
cidrūpatvābhāvenaiva yugapajjīvāditāṃ nirākaroti<br>
&nbsp;&nbsp;&nbsp;&nbsp;&nbsp;cidrūpānudayād eva tatra nāsty eva jīvatā /<br>
&nbsp;&nbsp;&nbsp;&nbsp;&nbsp;na buddhitā na cittattvaṃ nendriyatvaṃ na vāsanāḥ // Mo_3,10.35 //<br>
"cidrūpānudayād eva" citsvarūpānudbhūter eva | na tv anyena hetunā | 
tadrūpānudayas tu pūrvaṃ kathitaḥ | sūkṣmarūpeṇa sthitā cetyabhāvanā 
vāsanā&nbsp;| nanu cidrūpānudayena katham atra jīvāditā nāsti | satyaṃ |
 ciducchūnatāyā eva jīvādibhāvena tadrūpatvānudaye yuktam eva 
jīvatādyabhāvatvam iti na virodhaḥ ||&nbsp;MoT_3,10.35 ||<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;evaṃ sthitaṃ layārambhapūrṇam apy ajaraṃ padam /<br>
&nbsp;&nbsp;&nbsp;&nbsp;&nbsp;asmaddṛṣṭyā sthitaṃ śāntaṃ śūnyam ākāśato 'dhikam // Mo_3,10.36 //<br>
"layārambhapūrṇaṃ sthitam api ajaraṃ" jarākhyaśarīradharmarahitaṃ | 
"padaṃ" paramātmalakṣaṇaṃ sthānam | "asmaddṛṣṭyākāśataḥ" 
ākāśāpekṣay"ādhikaṃ śāntaṃ" | tathā "śūnyaṃ" nakiñcidrūpaṃ | "sthitaṃ" 
bhavati | katham | "evaṃ" pūrvoktayā yuktyety arthaḥ ||&nbsp;MoT_3,10.36
 ||<br>
<br>
<br>
paramātmasvarūpaṃ durbodhaṃ jñātvā punar api śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;paramārthasya kiṃ rūpaṃ tasyānantacidākṛteḥ /<br>
&nbsp;&nbsp;&nbsp;&nbsp;&nbsp;punar etat samācakṣva nipuṇaṃ bodhavṛddhaye // Mo_3,10.37 //<br>
tvaṃ "punaḥ nipuṇaṃ" samyak | "bodhavṛddhaye" 
paramātmaviṣayajñānavṛddhaye&nbsp;| "etat samācakṣva" kathaya | "etat" 
kiṃ | "tasya" prasiddhasy"ānantacidākṛteḥ" 
digādyaparicchinnacitsvarūpasya | "paramārthasya" satyasvarūpasya 
paramātmanaḥ&nbsp;| "kiṃ rūpam" astīti ||&nbsp;MoT_3,10.37 ||<br>
<br>
<br>
śrīvasiṣṭha uttaram āha<br>
&nbsp;&nbsp;&nbsp;&nbsp;&nbsp;mahāpralayasampattau sarvakāraṇakāraṇam /<br>
&nbsp;&nbsp;&nbsp;&nbsp;&nbsp;śiṣyate yat paraṃ brahma tad idaṃ varṇyate śṛṇu // Mo_3,10.38 //<br>
"mahāpralayasampattau" turye turyātīte mahākalpāntasamaye vā | 
"kāraṇakāraṇaṃ" mūlakāraṇaṃ | "yat paraṃ brahma" jagadbhāvena bṛṃhāṃ 
gataṃ paramātmalakṣaṇaṃ vastu | "śiṣyate" mahāpralayasākṣibhāvena śiṣṭaṃ
 bhavati | mayā "tad idaṃ varṇyate"&nbsp;| 'taḥ tvaṃ "śṛṇu" 
||&nbsp;MoT_3,10.38 ||<br>
<br>
<br>
paramātmasvarūpam eva varṇayati<br>
&nbsp;&nbsp;&nbsp;&nbsp;&nbsp;nāśayitvā svam ātmānaṃ manaso vṛttisaṅkṣaye /<br>
&nbsp;&nbsp;&nbsp;&nbsp;&nbsp;yad rūpaṃ yad anākhyeyaṃ tad rūpaṃ tasya vastunaḥ // Mo_3,10.39 //<br>
"tasya vastunaḥ" paraṃ brahmāparaparyāyasya paramātmalakṣaṇasya vastunaḥ
 | "tat rūpaṃ" bhavati | "tat" kiṃ | "yat tad rūpaṃ" | śiṣyata iti śeṣaḥ
 | "śiṣyate" svanāśasākṣibhāvena śiṣṭaṃ bhavati | kasya | "manasaḥ" | 
kiṃ kṛtvā | "svam ātmānaṃ nāśayitvā" śuddhacinmātre layaṃ nītvā | kasmin
 sati | "vṛttisaṅkṣaye" vṛttināśe sati ity arthaḥ | "tad rūpaṃ" kiṃ | 
"yat anākhyeyaṃ" bhavati | atiśuddhatvena ākhyāyogyaṃ na bhavatīty 
arthaḥ | ayaṃ bhāvaḥ | manasaiva manaḥ chittveti nyāyena kiñcinmātraṃ 
samyakjñānena saṃsārakalanābhyo niṣkrāntaṃ śuddhaṃ manaḥ bhāvanābalena 
śuddhāśuddhavṛttikṣayeṇa hetunā śuddhāśuddhaṃ svaṃ rūpaṃ nāśayati | 
tataḥ tan manaḥ śuddhatare kutrāpy anākhyeye layībhūtam anākhyeyaṃ 
bhavati | etadrūpatā ca suṣuptau sarvair anubhūyate | kiṃ tu 
mūḍhatāmiśrā | tac ca mano yadā tādṛk syāt tadāsya paramātmatābhāvaḥ 
bhavatīti | tatraiva yoginā sāvadhānena bhāvyam 
iti&nbsp;||&nbsp;MoT_3,10.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nāsti dṛśyaṃ jagad draṣṭā dṛśyābhāvād vilīnavat /<br>
&nbsp;&nbsp;&nbsp;&nbsp;&nbsp;bhātīti bhāsanaṃ yat syāt tad rūpaṃ tasya vastunaḥ // Mo_3,10.40 //<br>
"tasya vastunaḥ" paramātmalakṣaṇasya vastunaḥ | "tad rūpaṃ" bhavati | 
"tat" kiṃ | "yad" "iti" evaṃ | "bhāsanaṃ" sphuraṇaṃ "syāt" | "iti" kim |
 "iti dṛśyaṃ" dṛśikriyāviṣayo&nbsp;| "jagat nāsti" 
pratītimātrasiddhatvāt | "draṣṭā" dṛśikriyākartā | "dṛśyābhāvād 
vilīnavat" līna iva | "bhātī"ti | ayaṃ bhāvaḥ | pūrvaṃ samyagjñānena 
dṛśyātyantābhāvo yuktyā niśceyaḥ | tataḥ dṛśyātyantābhāvena draṣṭāpi 
layībhūta iva bhavati | tataś ca draṣṭā dṛśyaṃ ca nāstīti sphurati | 
tatsphuraṇaṃ ca draṣṭṛdṛśyaleparahitatvena nakiñcidrūpatvād anākhyeyaṃ 
bhavati | tad eva ca paramātmasvarūpam iti | tatra yoginā sāvadhānena 
bhāvyam iti ||&nbsp;MoT_3,10.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;citer jīvasvabhāvo yo yadi cetyonmukho vapuḥ /<br>
&nbsp;&nbsp;&nbsp;&nbsp;&nbsp;cinmātraṃ vimalaṃ śāntaṃ tat tat kāraṇakāraṇam // Mo_3,10.41 //<br>
"tat" prasiddhaṃ | "tac" cinmātraṃ | "kāraṇakāraṇaṃ" mūlakāraṇabhūtaṃ 
paramātmasvarūpaṃ bhavati | "tat cinmātraṃ" kiṃ | "citeḥ" 
jīvopādānakāraṇabhūtāyāḥ citeḥ | "vapuḥ" svarūpaṃ | cinmātrasvarūpatvāt 
citeḥ | punaḥ kathambhūtaṃ&nbsp;| "vimalaṃ" cetyamālinyenādūṣitaṃ | 
punaḥ kathambhūtaṃ | "śāntaṃ" cetyakṣatakṣobharahitaṃ | "tat cinmātraṃ" 
kiṃ | "yaḥ jīvasvabhāvaḥ" jīvasya rūpo | bhavati | 
"svabhāva"śabdāpekṣayā "yac"chabdasya puṃliṅgatā | nanu kadāsau 
jīvasvabhāvo bhavatīty āha "yadī"ti | "yadi cetyonmukhaḥ" syāt | 
cetyonmukhāyāḥ citer eva jīvatvāt | ayaṃ bhāvaḥ | yac cinmātraṃ 
cetyonmukhaṃ sat jīvatāṃ yāti tad eva samyagjñānena cetyāsattvaṃ 
niścitya śuddhīkṛtaṃ sat anākhyeyaṃ bhavati | tad eva ca paramātmarūpam 
iti | tatra yoginā sāvadhānena bhāvyam iti | citiś ca 
svaparāmarśakāritayā parāmarśakartṛtvena parāmarśaviṣayatvena ca 
dvividhāsti | tatra prathamāyāḥ cinmātram iti nāma dvitīyasyāḥ citir iti
 ||&nbsp;MoT_3,10.41 ||<br>
<br>
<br>
<br>
&nbsp;&nbsp;&nbsp;&nbsp;&nbsp;aṅguṣṭhasyātha vāṅgulyā vātādyasparśane sati /<br>
&nbsp;&nbsp;&nbsp;&nbsp;&nbsp;jīvataś cetaso rūpaṃ yat tat paramam ātmanaḥ // Mo_3,10.42 //<br>
rūpam iti śeṣaḥ | "tat paramam" utkṛṣṭaṃ vastu | param"ātmanaḥ" rūpaṃ 
bhavati&nbsp;| "tat" kiṃ | "cetasaḥ" manasaḥ | "yad rūpaṃ" bhavati | 
kathambhūtasya "cetasaḥ"&nbsp;| "jīvataḥ" svavyāpāraṃ prati samarthasya |
 na tu mūrchādyavasthāvat tatrāśaktasya | tadā hi tasya mūḍhatvam eva 
bhavati | na paramātmatvam | kasmin "sati" | "aṅguṣṭhasyātha vāṅgulyā" |
 upalakṣaṇaṃ caitat | sarvaśarīrāvayavānāṃ "vātādyasparśane sati" | 
"ādi"śabdena tejaḥprabhṛtīnāṃ grahaṇam | "asparśanam" asparśaḥ | ayaṃ 
bhāvaḥ | puruṣasya yasmin kasmiṃścic charīrāvayave kasyāpi dravyasya 
sparśe asati tadā nirālambam eva tad avayavavyāpi caitanyaṃ bhavet | 
tadā tadavayavamātrānusandhānaparasya tasya bāhyagrahaṇasamartham api 
manaḥ śuddhanirālambācetyacinmātrarūpaparamātmarūpam eva tiṣṭhatīti | 
tadaiva sarvāḥ manovṛttīḥ vihāya yoginā sāvadhānena parīkṣyam iti 
||&nbsp;MoT_3,10.42 ||<br>
<br>
<br>
&nbsp;&nbsp;&nbsp;&nbsp;&nbsp;asvapnāyā anantāyā ajaḍāyā ghanasthiteḥ /<br>
&nbsp;&nbsp;&nbsp;&nbsp;&nbsp;yad rūpaṃ ciracintāyās tat tadānagha śiṣyate  // Mo_3,10.43 //<br>
he "'nagha" rāgādidoṣarahita | "tat" vastu | "tadā" mahātmalayasamaye | 
"śiṣyate"&nbsp;| "tat" kiṃ | "yat rūpaṃ" bhavati | kasyāḥ | 
"ciracintāyāḥ" | "ciraṃ" sarvarātraṃ&nbsp;| kṛtā yā "cintā" 
prāpteṣṭaviṣayam ādhyānam | tasyāḥ cintāviśeṣaṇāny āh"āsvapnāyā" ityādi |
 "asvapnāyāḥ" svapnatvenāpariṇatāyāḥ | jāgrati kriyamāṇā cintā 
svapnatvena pariṇamate | svapnatayā pariṇatatve tu 
anāyattatayānyaviṣayiṇy api syād iti yuktam uktam "asvapnāyā" iti | 
"anantāyāḥ" acchinnasantānatvena pravṛttāyāḥ | anyā kācic cintā tatra 
madhye nāyātīty arthaḥ | "ajaḍāyāḥ" kācid dhi cintā nairantaryeṇa 
kriyamāṇā mūrchām āvahati | tannivāraṇārtham "ajaḍāyā" iti viśeṣaṇam | 
"ghanasthiteḥ" | "ghanā" nibiḍā | cintyamānasyāpi praveśam adadhatī | 
"sthitir" avasthānaṃ | yasyāḥ | sā&nbsp;| tādṛśyāḥ | nirālambāyā ity 
arthaḥ | ayaṃ bhāvaḥ | jāgrati kriyamāṇā chinnā jāḍyadoṣarahitā 
cintyamānasparśadūṣitā cintācchinnabodhamayācetyacinmayatām eva 
yāty&nbsp;| acetyacinmayam eva ca paramātmarūpam iti yoginā tatra 
sāvadhānena bhāvyam iti ||&nbsp;MoT_3,10.43 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yad vyomno hṛdayaṃ yad vā śilāyāḥ pavanasya ca /<br>
&nbsp;&nbsp;&nbsp;&nbsp;&nbsp;tasyācetyasya cidvyomnas tad rūpaṃ paramātmanaḥ // Mo_3,10.44 //<br>
"tasya" prasiddhasya | "acetyasya" sparśādūṣitasya | "cidvyomnaḥ" 
bhānākāśarūpasya | "paramātmanaḥ rūpaṃ" svarūpaṃ | "tat" bhavati | "tat"
 kiṃ | "yat vyomnaḥ hṛdayaṃ" śūnyākhyaṃ | bhavati | "yad vā" | "yat" 
hṛdayaṃ | "śilāyāḥ pavanasya ca" bhavati | tatra "śilāyā hṛdayaṃ" 
anyasya praveśānarhaṃ sūkṣmāvayavanaividdhyarūpaṃ bhavati&nbsp;| 
"pavanasya" "hṛdayaṃ" mṛgyamānaṃ śūnyatāyām eva viśrāmyati | nanv etena 
jaḍatvam asyāyātam iti cen | na | "cidvyomna" iti nāmadheyakathanena 
tannivāraṇāt | vicāre kriyamāṇe vyomādīnāṃ hṛdayaṃ yathāyathaṃ 
śūnyarūpam anyapraveśām arhaṃ bhavati | tādṛg eva ca paramātmano rūpam 
iti yoginā tatra sāvadhānena bhāvyam ||&nbsp;MoT_3,10.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;acetyasyāmanaskasya jīvato yā kriyāvataḥ /<br>
&nbsp;&nbsp;&nbsp;&nbsp;&nbsp;syāt sthitiḥ sā parā śāntā sattā tasyādyavastunaḥ  // Mo_3,10.45 //<br>
"parā" utkṛṣṭā | "śāntā" kṣobharahitā | "sattā"vasthitiḥ | 
"tasyādyavastunaḥ" paramātmalakṣaṇasya vastunaḥ | "sā syāt" | "sā" kā | 
"yā sthitiḥ sattā syāt" | kasya | "jīvataḥ" jīvayuktasya puruṣasya | na 
tu mṛtasya | kathambhūtasy"ācetyasya" | samyagjñānena cetyābhāve 
niścitatvāt | cetyarahitasyāta ev"āmanaskasya" manorahitasya&nbsp;| 
punaḥ kathambhūtasya | "kriyāvataḥ" calanādikriyākāriṇaḥ | ayaṃ bhāvaḥ |
 cetyaṃ prati manovyāpāram akurvan ata eva sarvathānusandhānaśūnyaḥ 
puruṣaḥ calanādikriyākārī yādṛśo bhavati tādṛg eva sṛṣṭyādivyāpārakāri 
param ātmatattvaṃ bhavatīti | tatra yoginā sāvadhānena bhāvyam iti 
||&nbsp;MoT_3,10.45 ||<br>
<br>
<br>
<br>
&nbsp;&nbsp;&nbsp;&nbsp;&nbsp;citprakāśasya yan madhyaṃ prakāśasya ghanasya ca /<br>
&nbsp;&nbsp;&nbsp;&nbsp;&nbsp;darśanasya ca yan madhyaṃ tad rūpaṃ brahmaṇo viduḥ // Mo_3,10.46 //<br>
paṇḍitāḥ | "brahmaṇaḥ" nānāpadārthabhāvena bṛṃhitasya paramātmanaḥ | 
"tad rūpaṃ viduḥ" jānanti | "tat" kiṃ | "citprakāśasya" cita utthitasya 
cetyaprakāṭyarūpasya prakāśasya | "yat madhyaṃ" madhyāvasthā | bhavati |
 tathā "ghanasya" nibiḍasya | "prakāśasya" sūryamaṇḍalāder utthitasya | 
"yan madhyaṃ" madhyāvasthā&nbsp;| bhavati | tathā "darśanasya" draṣṭur 
utthitāyāḥ dṛśikriyāyāḥ | "yan madhyaṃ" madhyāvasthā | bhavati | ayaṃ 
bhāvaḥ | citprakāśasya bāhyaprakāśasya darśanasya ca tisro 'vasthā 
bhavanti | ādyāvasthā madhyāvasthāntyāvasthā | tatra 
bāhyaprakāśasyādityāder utthānasamaye yādyāvasthā sādityasparśadūṣitā | 
yā ca padārthaprakāśanasamaye 'ntyāvasthā sā padārthasparśadūṣitā | 
madhyāvasthā tu śuddhaprakāśasvarūpānākhyā ca bhavati&nbsp;| tādṛg eva 
ca paramātmasvarūpam iti | tatra yoginā sāvadhānena bhāvyam&nbsp;| 
citprakāśadarśanayor apy evaṃ yojyam | citprakāśasya darśanasya ca 
parimitatvāparimitatvamātrakṛto bhedo jñeyaḥ ||&nbsp;MoT_3,10.46 ||<br>
<br>
<br>
&nbsp;&nbsp;&nbsp;&nbsp;&nbsp;vedanasya prakāśasya dṛśyasya tamasas tathā /<br>
&nbsp;&nbsp;&nbsp;&nbsp;&nbsp;vedanaṃ yad anādyantaṃ tad rūpaṃ paramātmanaḥ // Mo_3,10.47 //<br>
"tat paramātmanaḥ rūpaṃ" bhavati | "tat" kiṃ | "yad vedanam" 
anusandhānaṃ | bhavati&nbsp;| kathambhūtam | "anādyantaṃ" nairantaryeṇa 
pravṛttam | sāntarasyaiva hi madhye punaḥ punaḥ sāditvaṃ sāntatvaṃ ca 
bhavati | kasya | "prakāśasyā"rthaprakāśarūpasya | "vedanasya" jñānasya |
 punaḥ kasya | "tamasaḥ" grāhyaikasvarūpasya | "dṛśyasya" 
avaśyadarśanīyatayā kalpitasya kasyacid devatāviśeṣasya | ayaṃ bhāvaḥ | 
jñānadhāraṇā jñeyaikarūpadevatādhāraṇā ca nairantaryeṇa pravartamānā 
jñānaikamayatayā devataikamayatayā ca pariṇatā satī 
ekasvarūpaparamātmarūpā bhavatīti | tatra yoginā sāvadhānena bhāvyam | 
atha vā "vedanasya" jñānakaraṇasya | "prakāśasya" | "dṛśyasyā"lokābhām 
[?]kṛtacakṣurgrāhyasya | "tamasaḥ" bāhyatamasa iti yojyam | bāhyatejasaḥ
 bāhyatamasaś ca dhāraṇāyāḥ kaiścid uktatvāt ||&nbsp;MoT_3,10.47 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yato jagad udetīva nityānuditarūpy api /<br>
&nbsp;&nbsp;&nbsp;&nbsp;&nbsp;vibhinnavad ivābhinnaṃ tad rūpaṃ pāramātmikam // Mo_3,10.48 //<br>
"tat pāramātmikam" paramātmasambandhi | "rūpaṃ" bhavati | kiṃ "tat" | 
"yataḥ" yasmāt&nbsp;| "jagad udetīva" udayaṃ yātīva | bhāsamānatvāt | 
kathambhūtam "api" | "nityānuditarūpy api" nityam anuditaṃ | 
paramārthataḥ cinmātrarūpatayā jagadrūpeṇāprādurbhūtaṃ "rūpam" asyāstīti
 | tādṛśam "api" | punaḥ kathambhūtam&nbsp;| "abhinnaṃ" tanmayaṃ | punaḥ
 kathambhūtaṃ | sthitam iti śeṣaḥ | "sthitaṃ" vartamānaṃ | kathaṃ | 
"vibhinnavat" vibhinnam iva | paramārthataḥ bhinnatvanirāsāya 
"vat"iśabdopādānam | ayaṃ bhāvaḥ | yataḥ sūkṣmatarād vastuna idaṃ jagat 
payasa iva vīcikadambakaṃ niryāti&nbsp;| tad eva paramātmano rūpam iti |
 tatra yoginā sāvadhānena bhāvyam iti ||&nbsp;MoT_3,10.48 ||<br>
<br>
<br>
&nbsp;&nbsp;&nbsp;&nbsp;&nbsp;vyavahāraparasyāpi yat pāṣāṇavad āsanam /<br>
&nbsp;&nbsp;&nbsp;&nbsp;&nbsp;avyomna eva vyomatvaṃ tad rūpaṃ pāramātmikam // Mo_3,10.49 //<br>
"tat pāramātmikam" paramātmasambandhi | "rūpaṃ" bhavati | kiṃ "tat" | 
"yat vyavahāraparasyāpi" vyavahāraṃ kurvāṇasyāpi | "pāṣāṇavat āsanaṃ" 
sthitiḥ | bhavati&nbsp;| tad "āsanaṃ" kiṃ | "avyomna eva" 
jaḍatvādivyomadharmarahitatvenākāśasvarūpavyatiriktasya eva | 
"vyomatvaṃ" vyomabhāvaḥ | ayaṃ bhāvaḥ | vyavahāraṃ kurvann api puruṣaḥ 
tatratyasiddhyasiddhyanusandhānarahitaḥ paramātmarūpa eva 
bhavatīti&nbsp;| tatra yoginā sāvadhānena bhāvyam iti 
||&nbsp;MoT_3,10.49 ||<br>
<br>
<br>
&nbsp;&nbsp;&nbsp;&nbsp;&nbsp;vedyavedanavettṛtvarūpatrayam idaṃ punaḥ /<br>
&nbsp;&nbsp;&nbsp;&nbsp;&nbsp;yatrodety astam āyāti tat tat paramam uttamam  // Mo_3,10.50 //<br>
"tat tat" prasiddhaṃ | "paramam" utkṛṣṭaṃ | "uttamam" niratiśayam 
paramātmalakṣaṇaṃ vastu | bhavati | "tat" kiṃ | "yatra" yasmin | "idam" 
anubhūyamānaṃ | "vedyaṃ" vidikriyāviṣayo | "vedanaṃ" vidikriyā | "vettā"
 vidikriyākartā | teṣāṃ bhāvaḥ "vedyavedanavettṛtvam" | tadākhyaṃ 
"rūpatrayaṃ" "vedyavedanavettṛtvarūpatrayaṃ udeti astaṃ yāti" | ayaṃ 
bhāvaḥ | vedyāditripuṭī cetyamānatvena kutracic cinmātrākhye vastuni 
udeti layībhavati ca | tad eva paramātmano rūpam iti&nbsp;| yoginā tatra
 sāvadhānena bhāvyam iti ||&nbsp;MoT_3,10.50 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vedyavedanavettṛtvaṃ yatredaṃ pratibimbati /<br>
&nbsp;&nbsp;&nbsp;&nbsp;&nbsp;abuddhyādau mahādarśe tad rūpaṃ paramaṃ smṛtam // Mo_3,10.51 //<br>
paṇḍitaiḥ | "tat paramaṃ" utkṛṣṭaṃ | "rūpaṃ" paramātmalakṣaṇaṃ svarūpaṃ |
 "smṛtam" | "tat" kiṃ | "yatra mahādarśe vedyavedanavettṛtvaṃ" 
vedyāditripuṭī | "pratibimbati" pratibimbatayā sphurati | kathambhūte | 
"'buddhyādau" buddhyādirahite&nbsp;| yuktaṃ cādarśasya 
buddhyādirahitatvam | ādarśasya jāḍyena buddhyādirahitatvam asya 
uttīrṇatveneti viśeṣaḥ | ayaṃ bhāvaḥ | vedyāditripuṭī kṣaṇa eva 
sphuramāṇā kṣaṇa eva ca layabhāginī svasphūrtyāśrayasya kim api mālinyam
 anādadhatī pratibimbatayaiva bhāti | yataḥ pratibimbam api kṣaṇa eva 
sphurati kṣaṇa eva ca layībhavati svāśrayasya makurādeḥ mālinyaṃ na 
dadhāti&nbsp;| tava vedyāditripuṭīpratibimbāśrayaṃ tripuṭīvyatiriktaṃ 
kim api vastu svīkāryam | anyathā tripuṭīpratibimbāyogāt&nbsp;| tac ca 
tādṛśaṃ svīkriyamāṇam anākhyam eva bhavati | tad eva ca paramātmatattvam
 iti | tatra yoginā sāvadhānena bhāvyam iti ||&nbsp;MoT_3,10.51 ||<br>
<br>
<br>
&nbsp;&nbsp;&nbsp;&nbsp;&nbsp;manaṣṣaṣṭhendriyātītaṃ yad rūpaṃ syān mahāciteḥ /<br>
&nbsp;&nbsp;&nbsp;&nbsp;&nbsp;jaṅgame sthāvare vāpi tat sargānte 'vaśiṣyate // Mo_3,10.52 //<br>
"tat" vastu | "sargānte" mahāpralaye | "'vaśiṣyate" | "tat" kiṃ | "yat 
mahāciteḥ" cinmātrasya&nbsp;| "rūpaṃ syāt" | kathambhūtaṃ | 
"manaṣṣaṣṭhendriyātītaṃ" | mana eva ṣaṣṭhaṃ yeṣāṃ | tāni "manaḥṣaṣṭhāni"
 | tāni ca tānīndriyāṇi "manaḥṣaṣṭhendriyāṇi"&nbsp;| tāny atītaṃ 
"manaḥṣaṣṭhendriyātītaṃ" | tadagocaram ity arthaḥ | kutra | "jaṅgame 
sthāvare vāpi" | ayaṃ bhāvaḥ | "jaṅgame" cittatvaṃ tāvan nirvivādam 
eva&nbsp;| "sthāvare" tṛṇādāv api tathaiva parvatādāv api | 
tṛṇādyudgamena naiva nirṇītam&nbsp;| na | na hi niścetanāt kasyāpy 
udgamo yuktaḥ | mṛtaśarīrād romādyudgamādarśanāt | tathā ca yena rūpeṇa 
sarvatra cid asti tad anākhyam eva&nbsp;| tad eva ca paramātmatattvam 
iti | tatra yoginā sāvadhānena bhāvyam iti ||&nbsp;MoT_3,10.52 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sthāvarāṇāṃ hi yad rūpaṃ tac ced bodhamayaṃ bhavet /<br>
&nbsp;&nbsp;&nbsp;&nbsp;&nbsp;manobuddhyādinirmuktaṃ tat pareṇa samaṃ bhavet // Mo_3,10.53 //<br>
"hi"śabdopādānaṃ pādapūraṇārthaṃ | "tat pareṇa" paramātmanā | "samaṃ" 
tulyaṃ&nbsp;| "bhavet" syāt | "tat "tadā | kadā | "tat bodhamayaṃ" 
bodhanasvarūpaṃ&nbsp;| "cet" syāt | "tat" kiṃ | "sthāvarāṇāṃ yad rūpaṃ" 
bhavati | ayaṃ bhāvaḥ | sthāvarāṇāṃ rūpaṃ avaśyaṃ kṣobharahitam eva kiṃ 
tu jāḍyadūṣitam | ataḥ jāḍyaṃ vihāya jñeyāsparśenaiva svaṃ jñānatattvaṃ 
kṣobharahitaṃ kāryaṃ | tataś ca paramātmaprāptir bhavatīti&nbsp;| tatra 
yoginā sāvadhānena bhāvyam iti&nbsp;| etāś ca dhāraṇāḥ pratyekaṃ 
paramātmaprāptyupāyabhūtā iti sphuṭīkṛtāḥ iti ||&nbsp;MoT_3,10.53 ||<br>
<br>
<br>
<br>
sargāntaślokena pūrvoktam upasaṃharati<br>
&nbsp;&nbsp;&nbsp;&nbsp;&nbsp;brahmārkaśakraharaviṣṇusadāśivādi-<br>
&nbsp;&nbsp;&nbsp;&nbsp;&nbsp;śāntau śivaṃ paramam etad ihaikam āste /<br>
&nbsp;&nbsp;&nbsp;&nbsp;&nbsp;śiṣṭaṃ pradiṣṭam avinaṣṭam akaṣṭam<br>
&nbsp;&nbsp;&nbsp;&nbsp;&nbsp;iṣṭaṃ miśraṃ na miśram aṇunāśritam āśritena // Mo_3,10.54 //<br>
"etat" svātmatvena sthitaṃ | "śivaṃ" parānandasvarūpaṃ | "paramam" 
utkṛṣtaṃ&nbsp;| vastu&nbsp;| "āste" svasvarūpe tathaiva tiṣṭhati | na tu
 naśyati | kasyāṃ satyāṃ | "brahmārkaśakraharaviṣṇusadāśivādiśāntau" 
satyāṃ | "ādi"śabdena surāditṛṇāntānāṃ grahaṇam | "brahmādīnāṃ" 
tattadbhuvanādhipatīnāṃ | "śānti"rūpe mahākalpāntasamaye sati&nbsp;| 
"haraḥ" saṃhārakārī | "sadāśivaḥ" sarvasya svamayatāpādanenānandakārī | 
atha vā "brahmādīnāṃ" saṅkalpotpattyādikāriṇāṃ manaḥprabhṛtīnāṃ | 
"śāntau" turyākhye satīty arthaḥ | kathambhūtaṃ | "śiṣṭaṃ pradiṣṭaṃ" 
sarvaśāntisākṣitayā śeṣatvena kathitaṃ | punaḥ kathambhūtam | 
"avinaṣṭam" nāśāgocaraṃ | punaḥ kathambhūtam | "akaṣṭaṃ" subodhaṃ | 
punaḥ kathambhūtam | "iṣṭaṃ" sarvasya priyatamaṃ | punaḥ kathambhūtaṃ | 
"miśraṃ" nānābhāvābhāvasvarūpaṃ | punaḥ kathambhūtaṃ | "na miśraṃ" 
śuddhacinmātrarūpaṃ&nbsp;| punaḥ kathambhūtam | "aṇunā" 
parimiten"āśritena" dharmabhūtena jagat"āśritam" ādhāratvena gṛhītam | 
iti śivam ||&nbsp;MoT_3,10.54 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe daśamaḥ sargaḥ || 3,10 ||<br>
<br>
*********************************************************************<br>
<br>
oṃ śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;idaṃrūpam idaṃ dṛśyaṃ jagan nāmāsti bhāsuram /<br>
&nbsp;&nbsp;&nbsp;&nbsp;&nbsp;mahāpralayasampattau bho brahman kva nu gacchati // Mo_3,11.1 //<br>
"idaṃ" puraḥ sphurat | "dṛśyaṃ" dṛśikriyāviṣayo | "jagan nāma" 
jagadākhyaṃ vastu&nbsp;| "asti" paramārthata evāsti | anyathā 
bhāsamānatvāyogāt | kathambhūtam "idaṃrūpam"&nbsp;| "idam" 
anubhūyamānabhāvābhāvamayaṃ | "rūpaṃ" svarūpaṃ yasya | tat 
"idaṃrūpam"&nbsp;| tataḥ kim ity | atrāha "mahāpralaye"ti | "bho 
brahman" | idam eva jagat "mahāpralayasampattau kva nu gacchati" | kaṃ 
deśaṃ yātīty arthaḥ ||&nbsp;MoT_3,11.1 ||<br>
<br>
<br>
śrīvasiṣṭho 'py etatsadṛśaṃ kiñcit pṛcchati<br>
&nbsp;&nbsp;&nbsp;&nbsp;&nbsp;kuta āyāti kīdṛg vā vandhyāputraḥ kva gacchati /<br>
&nbsp;&nbsp;&nbsp;&nbsp;&nbsp;kva yāti kuta āyāti vada vā vyomakānanam // Mo_3,11.2 //<br>
"kutaḥ āyāti" | utpattisamaye ity arthaḥ | "kīdṛg vā" kiṃsvarūpo vā | 
"yāti" | "kva gacchati" | nāśasamaya ity arthaḥ | etatsadṛśaḥ tava 
praśna iti bhāvaḥ ||&nbsp;MoT_3,11.2 ||<br>
<br>
<br>
śrīrāmo 'trottaraṃ dadhāti<br>
&nbsp;&nbsp;&nbsp;&nbsp;&nbsp;vandhyāputro vyomavanaṃ naivāsti na bhaviṣyati /<br>
&nbsp;&nbsp;&nbsp;&nbsp;&nbsp;kīdṛśī dṛśyatā tasya kīdṛśī tasya nāstitā // Mo_3,11.3 //<br>
vartamānabhaviṣyanniṣedhena bhūtaniṣedho 'py ākṣiptaḥ | tataḥ kim ity | 
atrāha "kīdṛśī"ti | "dṛśyatā" darśanayogyatā | lakṣaṇayāstiteti yāvat 
||&nbsp;MoT_3,11.3 ||<br>
<br>
<br>
śrīvasiṣṭhaḥ śrīrāmoktam uttaraṃ dṛṣṭāntīkṛtyottaram āha<br>
&nbsp;&nbsp;&nbsp;&nbsp;&nbsp; vandhyāputravyomavane yathā na staḥ kadācana /<br>
&nbsp;&nbsp;&nbsp;&nbsp;&nbsp;jagadādy akhilaṃ dṛśyaṃ tathā nāsti kadācana // Mo_3,11.4 //<br>
"jagadādī"ty "ādi"śabdena pralayaḥ gṛhyate | "kadācana" kadāpīty arthaḥ ||&nbsp;MoT_3,11.4 ||<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;na cotpannaṃ na ca dhvaṃsi yat kilādau na vidyate /<br>
&nbsp;&nbsp;&nbsp;&nbsp;&nbsp;utpattiḥ kīdṛśī tasya nāśaśabdasya kā kathā // Mo_3,11.5 //<br>
"kile"ti niścaye | "yat" vastu | "ādau" pūrvaṃ | "na cotpannaṃ" bhavati |
 "na ca dhvaṃsi" bhavati | nāśabhāg api na bhavati | tathā "na vidyate" 
sthitiviṣayatāṃ ca na yāti | "tasya kīdṛśī" kiṃrūpā | "utpattir" bhavati
 | utpattyabhāve ca "nāśaśabdasya kā kathā" | etad vaktum api na yuktam 
iti bhāvaḥ ||&nbsp;MoT_3,11.5 ||<br>
<br>
<br>
<br>
śrīrāmaḥ punaḥ pṛcchati<br>
&nbsp;&nbsp;&nbsp;&nbsp;&nbsp;vandhyāputranabhovṛkṣakalpanā tāvad asti hi /<br>
&nbsp;&nbsp;&nbsp;&nbsp;&nbsp;sā yathā nāśajanmāḍhyā tathaivedaṃ na kiṃ bhavet // Mo_3,11.6 //<br>
"tāvac"chabdo vipratipattyabhāvadyotakaḥ | "hi" niścaye | 
vandhyāputrādikalpanābhāve vandhyāputretyādikathaiva na yuktā syād iti 
bhāvaḥ | tataḥ kim ity&nbsp;| atrāha "sā" iti | "sā" 
vandhyāputrādikalpanā | asatyatve 'pi "nāśajanmāḍhyā" nāśajanmayuktā | 
"yathā" bhavati | "tathedaṃ" dṛśyam | asatyatve 'pi nāśajanmāḍhyaṃ "kiṃ 
na bhavet" | bhavatv ity arthaḥ | tathā ca "kva nu gacchatī"ti praśno 
yukta eveti bhāvaḥ ||&nbsp;MoT_3,11.6 ||<br>
<br>
<br>
anyatra striyi dṛṣṭasya putrasyāropeṇa yuktaiva vandhyāputrakalpanātra 
tu dṛśyasya kva yatrāpi sattaiva nāstīti na tatkalpanā yuktety uttaraṃ 
śrīvasiṣṭho bhaṅgyāntareṇāha<br>
&nbsp;&nbsp;&nbsp;&nbsp;&nbsp;phullasyātulabhuḥ samyag ālakaiḥ kuru kolanam /<br>
&nbsp;&nbsp;&nbsp;&nbsp;&nbsp;niranvayā yathaivoktir jagatsattā tathaiva hi // Mo_3,11.7 //<br>
"hi" niścaye | "jagatsattā tathaiva" tena prakāreṇaiva | "niranvayā" kam
 apy artham anuddiśya pravṛttā | vyartheti yāvat | bhavati | "tathā" 
kathaṃ | "phullasye"tyādi "kolanam" ityant"oktir yathā niranvayā" 
bhavati ||&nbsp;MoT_3,11.7 ||<br>
<br>
<br>
<br>
niranvayatvam eva dṛṣṭāntāntaraiḥ pratipādayati<br>
&nbsp;&nbsp;&nbsp;&nbsp;&nbsp;yathā sauvarṇakaṭake dṛśyamānam api sphuṭam /<br>
&nbsp;&nbsp;&nbsp;&nbsp;&nbsp;kaṭakatvaṃ tu nāsty eva jagattvaṃ tu tathā pare // Mo_3,11.8 //<br>
"yathā sauvarṇakaṭake sphuṭaṃ dṛśyamānam api kaṭakatvaṃ nāsti" 
paramārthataḥ suvarṇaikamayatvāt | "pare" cinmātre | "jagattvaṃ 
tathai"va "nāstī"ty arthaḥ ||&nbsp;MoT_3,11.8 ||<br>
<br>
<br>
&nbsp;&nbsp;&nbsp;&nbsp;&nbsp;ākāśe ca yathā nāsti śūnyatvaṃ vyatirekavat /<br>
&nbsp;&nbsp;&nbsp;&nbsp;&nbsp;jagattvaṃ brahmaṇi tathā nāsty evāpy upalabdhimat // Mo_3,11.9 //<br>
"ca"śabdaḥ samuccaye | "vyatirekavat" vyatirekayuktam | ākāśaśūnyatvayoḥ
 vyatirekānupalabdher ity arthaḥ | dārṣṭāntikam āha "jagattvam" iti | 
"jagattvam" jagadrūpatvam | "tathā" tena prakāreṇa | "brahmaṇi" vyāpake 
citsvarūpe | "nāsty eva" | vicārāsahatvād ity arthaḥ | kathambhūtam 
"api" | "upalabdhimad api" bhāsamānatvena upalabdham apīty arthaḥ 
||&nbsp;MoT_3,11.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kajjalān na yathā kārṣṇyaṃ śvaityaṃ ca na yathā himāt /<br>
&nbsp;&nbsp;&nbsp;&nbsp;&nbsp;pṛthag evaṃ bhaved buddhaṃ jagan nāsti pare pade // Mo_3,11.10 //<br>
"yathā" "kārṣṇyaṃ" kṛṣṇatā | "kajjalāt pṛthak na" "bhavet" | tathā 
"śvaityaṃ" śvetatā&nbsp;| "himād yathā pṛthaṅ na" "bhavet" | "buddhaṃ" 
paramārthena niścitaṃ | "jagat"&nbsp;| "pare pade" paramātmani | "evaṃ" 
tathā | "pṛthak nāsti" | "pare pade" iti saptamīdvayaṃ pañcamīsthāne 
jñeyam ||&nbsp;MoT_3,11.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā śaityaṃ ca śaśino na himād vyatiricyate /<br>
&nbsp;&nbsp;&nbsp;&nbsp;&nbsp;brahmaṇo na tathā sargo vidyate vyatirekavān // Mo_3,11.11 //<br>
"ca"śabdaḥ samuccaye | "yathā śaityaṃ" śītatā | "himāt" śītalāt | 
"śaśinaḥ" | "na vyatiricyate" nādhikā bhavati | "tathā sargaḥ brahmaṇaḥ 
vyatirekavān" bhedavān&nbsp;| "na" bhavati ||&nbsp;MoT_3,11.11 ||<br>
<br>
<br>
<br>
guṇiguṇanidarśanenaikyam uktvā jagato bhramasiddhatayā aikyaṃ kathayati<br>
&nbsp;&nbsp;&nbsp;&nbsp;&nbsp;marunadyāṃ yathā toyaṃ dvitīyendau yathendutā /<br>
&nbsp;&nbsp;&nbsp;&nbsp;&nbsp;nāsty evaivaṃ jagan nāsti dṛṣṭam apy amalātmani // Mo_3,11.12 //<br>
dārṣṭāntikaṃ kathayati "evam" iti | "amalātmani" śuddhacitsvarūpe 
paramātmani&nbsp;| "evam" tathā | "dṛṣṭam api" bhātam api | "jagan 
nāstī"ty arthaḥ | nanu pūrvaṃ kaṭakādayaḥ dṛṣṭāntatvenopāttā iha tu 
marujalādīti vaiṣamyam āpatitam iti cen | na | pūrvadṛṣṭāntaiḥ 
brahmaikarūpatvaṃ jagata uktam | ihāsatyatvam | phalatas tu sarveṣāṃ 
dṛṣṭāntānāṃ brahmaikatāyām eva tātparyam iti na kiñcid viruddham 
||&nbsp;MoT_3,11.12 ||<br>
<br>
<br>
<br>
punar apy etad eva dṛṣṭāntāntareṇa dṛḍhayati<br>
&nbsp;&nbsp;&nbsp;&nbsp;&nbsp;saṃvidvilocanāloko bhāty ayaṃ saṃvidambare /<br>
&nbsp;&nbsp;&nbsp;&nbsp;&nbsp;jagadākhye 'male vyomni dṛṣṭimuktāvalī yathā // Mo_3,11.13 //<br>
"ayaṃ" ātmatvena pratyakṣe sthitaḥ | "saṃvidvilocanālokaḥ" | "saṃvid" 
eva cid eva&nbsp;| "vilocanaṃ" prakāśakatvasāmyena netraṃ | tasy"ālokaḥ"
 raśmiḥ | "bhāti" padārthabhāvena sphurati | kutra | "jagadākhye" 
jagannāmni | "saṃvidambare" cidākāśe | kā "yathā" | "dṛṣṭimuktāvalī 
yathā" | yathā sā "amale vyomni" bhūtākāśe | sphurati | tathety 
arthaḥ&nbsp;| ayaṃ bhāvaḥ | yathā netrān nirgatāḥ raśmayaḥ ākāśe 
sphurantaḥ muktāvalīrūpeṇa dṛśyante | tathā cita utthitāḥ cidālokākhyāḥ 
raśmayaḥ jagadākhye cidambare sphurantaḥ nānāpadārtharūpeṇa dṛśyante iti
 ||&nbsp;MoT_3,11.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cidākāśe cidākāśaś cittvād yaḥ kacati svayam /<br>
&nbsp;&nbsp;&nbsp;&nbsp;&nbsp;tad eva tena rūpaṃ svaṃ jagad ity avabudhyate // Mo_3,11.14 //<br>
"cidākāśaḥ" "cidākāśe" cidākāśākhyāyāṃ svabhittau | "cittvāc" cidbhāvena
 | "kacati" sphurati | aham iti svaparāmarśaviṣayo bhavatīti yāvat | 
parāmarśābhāve hi tasya cittvam eva na syāt | "tena" tena cidākāśena | 
"tat" kacanākhyaṃ svaṃ rūpaṃ | "jagad ity avabudhyate" jñāyate | 
kacanarūpatvād eva jagataḥ&nbsp;||&nbsp;MoT_3,11.14 ||<br>
<br>
<br>
<br>
prakṛtam anusarati<br>
&nbsp;&nbsp;&nbsp;&nbsp;&nbsp;ādāv eva hi yan nāsti kāraṇāsambhavāt svayam /<br>
&nbsp;&nbsp;&nbsp;&nbsp;&nbsp;vartamāne 'pi tan nāsti nāśaḥ syāt tatra kīdṛśaḥ // Mo_3,11.15 //<br>
"hi" niścaye | "yat" yat jagadākhyaṃ vastu | "kāraṇāsambhavāt ādau eva 
svayaṃ nāsti"&nbsp;| "tat vartamāne 'pi nāsti" | "tatra" tasmin vastuni |
 "nāśaḥ" vandhyāputradṛṣṭāntena śaṅkitaḥ nāśaḥ | "kīdṛśaḥ" kiṃrūpaḥ | 
"syāt" viṣayābhāvenāyogyatvān na syād ity arthaḥ ||&nbsp;MoT_3,11.15 ||<br>
<br>
<br>
nanu paramātmalakṣaṇasya kāraṇasya sadbhāvāt kāraṇāsambhavaḥ katham udety&nbsp;| atrāha<br>
&nbsp;&nbsp;&nbsp;&nbsp;&nbsp;kvāsambhavadbhūtajāḍyaṃ pṛthvyāder jaḍavastunaḥ /<br>
&nbsp;&nbsp;&nbsp;&nbsp;&nbsp;kāraṇaṃ bhavituṃ śaktaṃ chāyāyā ātapo yathā // Mo_3,11.16 //<br>
bhūteṣu dṛśyamānaṃ jāḍyaṃ "bhūtajāḍyam" | "asambhavat bhūtajāḍyaṃ" 
yasya&nbsp;| tat "asambhavadbhūtajāḍyaṃ" | arthāt cidākhyaṃ vastu | 
"pṛthvyādeḥ jaḍavastunaḥ kāraṇaṃ bhavituṃ kva śaktaṃ" | na śaktam ity 
arthaḥ | atra dṛṣṭāntam āha "chāyāyā" iti&nbsp;| ātapasya chāyāyā 
nāśakatvena sphuṭaṃ chāyākāraṇatvāyogād 
dṛṣṭāntatā&nbsp;||&nbsp;MoT_3,11.16 ||<br>
<br>
<br>
<br>
nanu kāraṇābhāve 'pi jagad astu ity | atrāha<br>
&nbsp;&nbsp;&nbsp;&nbsp;&nbsp;kāraṇābhāvataḥ kāryaṃ nedaṃ tat kiñcanoditam /<br>
&nbsp;&nbsp;&nbsp;&nbsp;&nbsp;yat tatkāraṇam evāsti tad evettham avasthitam // Mo_3,11.17 //<br>
"tat" pūrvoktād dhetoḥ | "kāraṇābhāvataḥ" kāraṇābhāvāt | "idam" 
anubhūyamānaṃ | "kāryaṃ" jagadākhyaṃ kāryam | "uditam" utpannaṃ | 
"nāsti" | kathaṃ | "kiñcana" leśenāpīty arthaḥ | punaḥ kim etad dṛśyata 
ity | atrāha "yad" iti | "tad eva" vastu | "itthaṃ" 
jagadrūpeṇ"āvasthitaṃ" vartamānaṃ bhavati | "tad eva" kiṃ | "yat" vastu |
 "tatkāraṇam" etasya jagataḥ kāraṇatvena śaṅkitaṃ vastu | "eva" 
bhavati&nbsp;| na tv anyat kiñcid iti bhāvaḥ ||&nbsp;MoT_3,11.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ajātam eva yad bhāti saṃvido bhānam eva tat /<br>
&nbsp;&nbsp;&nbsp;&nbsp;&nbsp;yaj jagad dṛśyate svapne saṃvitkacanam eva tat // Mo_3,11.18 //<br>
"yad" vastu | "ajātam eva bhāti" | "tat saṃvido" jñānasya | "bhānam eva"
 tathātvena sphuraṇam eva | bhavati | atrānurūpaṃ dṛṣṭāntam āha "yad" 
iti | "tat" ity anena jagataḥ parāmarśaḥ | svapnasya 
saṃvitkacanarūpatvaṃ sarvapratītisiddham eveti dṛṣṭāntatvena gṛhītam 
||&nbsp;MoT_3,11.18 ||<br>
<br>
<br>
&nbsp;&nbsp;&nbsp;&nbsp;&nbsp;saṃvitkacanam evāntar yathā svapnajagadbhramaḥ /<br>
&nbsp;&nbsp;&nbsp;&nbsp;&nbsp;sargādau brahmaṇi tathā jagatkacanam ātatam // Mo_3,11.19 //<br>
"antaḥ" manasi | "svapnajagadbhramaḥ" svapnajagadrūpo bhramaḥ | 
svapnajagad iti yāvat | "sargādau" buddhyāropite sargārambhe | 
"tathā"śabdena "saṃvitkacanam" ākṣipyate | "ātatam" vistīrṇam 
||&nbsp;MoT_3,11.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yad idaṃ dṛśyate kiñcit tat sad evātmani sthitam /<br>
&nbsp;&nbsp;&nbsp;&nbsp;&nbsp;nāstam eti na codeti jagat kiñcit kadācana // Mo_3,11.20 //<br>
"yat idam" anubhūyamānaṃ | "kiñcit" vastu | "dṛśyate" | "tat sad eva" 
sad vastv eva&nbsp;| sv"ātmani" cinmaye svasvarūpe | "sthitaṃ" bhavati |
 phalitam āha "nāstam" iti | ata ity adhyāhāryaṃ | cinmātrākhyena rūpeṇa
 sadaiva sthitatvād iti bhāvaḥ ||&nbsp;MoT_3,11.20 ||<br>
<br>
<br>
&nbsp;&nbsp;&nbsp;&nbsp;&nbsp;yathā dravatvaṃ salilaṃ spandatvaṃ pavano yathā /<br>
&nbsp;&nbsp;&nbsp;&nbsp;&nbsp;yathā prakāśa ābhāso brahmaiva trijagat tathā // Mo_3,11.21 //<br>
na hi kaścit "dravatvā"di "salilā"deḥ pṛthakkṛtya darśayituṃ samartha 
iti bhāvaḥ | "prakāśaḥ" sūryādiprakāśaḥ | "ābhāsaḥ" arthaprākaṭyaṃ 
||&nbsp;MoT_3,11.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā puram ivāste 'ntar vid eva svapnasaṃvidi /<br>
&nbsp;&nbsp;&nbsp;&nbsp;&nbsp;tathā jagad ivābhāti svātmaiva paramātmani // Mo_3,11.22 //<br>
"yathā svapnasaṃvidi" svapnajñāne | svapnāvasthāyām iti yāvat | "antaḥ" 
antaḥkaraṇe&nbsp;| "vid eva" jñānam eva | "puram ivābhāti" vilasati | 
"tathā svātmaiva paramātmani"&nbsp;| "paramātme"tyākhyāyāṃ svabhittau | 
"jagad ivābhāti" | na tv anyaj jagan nāmāstīti bhāvaḥ 
||&nbsp;MoT_3,11.22 ||<br>
<br>
<br>
<br>
atra śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;evaṃ cet tat kathaṃ brahman sughanapratyayaṃ vada /<br>
&nbsp;&nbsp;&nbsp;&nbsp;&nbsp;idaṃ dṛśyaviṣaṃ jātam asatsvapnānubhūtivat // Mo_3,11.23 //<br>
he "brahman" | tvaṃ "vada" | "evaṃ cet" pūrvoktaḥ prakāro yadi bhavati |
 "tat" tarhi&nbsp;| "idam" anubhūyamānaṃ | "dṛśyaviṣaṃ" | "dṛśyam" eva 
mohādāyakatvena "viṣaṃ" viṣadravyaṃ | "sughanapratyayaṃ" | "sughanaḥ 
pratyayaḥ" āśvāsaḥ yasmin | tat | tādṛśaṃ | "kathaṃ" kena hetunā | 
"jātam" utpannaṃ | katham | "asatsvapnānubhūtivat" | "asatī" yā 
"svapnānubhūtiḥ" svapnākārā anubhūtiḥ | svapnam iti yāvat | tad"vat" 
||&nbsp;MoT_3,11.23 ||<br>
<br>
<br>
dṛśyātyantāsambhavaṃ vinā muktim amanyamānaḥ tam eva vistareṇa pṛcchati<br>
&nbsp;&nbsp;&nbsp;&nbsp;&nbsp;sati dṛśye kila draṣṭā sati draṣṭari dṛśyatā /<br>
&nbsp;&nbsp;&nbsp;&nbsp;&nbsp;ekasattve dvayor bandho muktir ekakṣaye dvayoḥ // Mo_3,11.24 //<br>
"kile"ti niścaye | dṛśyasattāyāṃ draṣṭṛsattā bhavati | draṣṭṛsattāyāṃ ca
 dṛśyasattā bhavati | yataḥ tvayaiveti bhāvaḥ | phalitam āha 
"ekasattve"ti | "dvayoḥ" madhye "ekasattve bandhaḥ" syāt | "dvayoḥ" 
madhye "ekakṣaye muktiḥ" syāt | tasmāt muktyartham ekakṣaya eva sādhyaḥ 
iti bhāvaḥ ||&nbsp;MoT_3,11.24 ||<br>
<br>
<br>
nanu tatrāpi kiṃ punaḥ punaḥ dṛśyātyantābhāvam eva pṛcchasīty | atrāha<br>
&nbsp;&nbsp;&nbsp;&nbsp;&nbsp;atyantāsambhavo yāvad buddho dṛśyasya nākṣayaḥ /<br>
&nbsp;&nbsp;&nbsp;&nbsp;&nbsp;tāvad draṣṭur adraṣṭṛtvaṃ na sambhavati mokṣadam // Mo_3,11.25 //<br>
"buddhaḥ" samyak jñātaḥ | "akṣayaḥ" avicchinnaḥ | "adraṣṭṛtvaṃ" 
adraṣṭṛbhāvaḥ | śuddhacinmātrateti yāvat | dṛśyātyantābhāvasya 
sukaratvād draṣṭṛtānirāsasya ca dṛśyātyantābhāvaṃ vinā duṣkaratvāc ca 
punaḥ punaḥ dṛśyātyantābhāvapraśna iti bhāvaḥ ||&nbsp;MoT_3,11.25 ||<br>
<br>
<br>
<br>
nanu dṛśyātyantābhāve tava kiṃ prayojanaṃ | dṛśyadhvaṃsenāpi kāryasiddher ity&nbsp;| atrāha<br>
&nbsp;&nbsp;&nbsp;&nbsp;&nbsp;dṛśyaṃ cet sambhavaty ādau paścāt kṣayam upāgatam /<br>
&nbsp;&nbsp;&nbsp;&nbsp;&nbsp;tad dṛśyasmaraṇānartharūpo bandho na naśyati // Mo_3,11.26 //<br>
"tat" tadā | "dṛśyasmaraṇānartharūpaḥ" dṛśyasmaraṇam evānarthaḥ | saḥ 
rūpaṃ yasya&nbsp;| saḥ tādṛśaḥ "bandhaḥ" | "na naśyati" nāśaṃ na yāti | 
pūrvaṃ satyatayā jñātasya tato naṣṭasyārthasya smaraṇaṃ hi durnivāram 
eva | yathā mātrāder iti bhāvaḥ | "tat" kadā | "cet" yadi | "ādau" 
pūrvaṃ | "dṛśyaṃ" "sambhavati" satyatayā upapattimad bhavati&nbsp;| 
"paścāt kṣayaṃ" nāśam | "upāgataṃ" bhavati | tasmāt traikālika evābhāvo 
'trāṅgīkaraṇīya iti bhāvaḥ ||&nbsp;MoT_3,11.26 ||<br>
<br>
<br>
<br>
nanu naṣṭasya dṛśyasya kā smṛtir bhavatīty | atrāha<br>
&nbsp;&nbsp;&nbsp;&nbsp;&nbsp;yatra kvacana saṃsthasya svādarśasyeva cidgateḥ /<br>
&nbsp;&nbsp;&nbsp;&nbsp;&nbsp;pratibimbo lagaty eva sargasmṛtimayo hy ayam // Mo_3,11.27 //<br>
"hi" niścaye | "ayaṃ" samanantaram uktaḥ | "sargasmṛtimayaḥ" 
sargasmaraṇasvarūpaḥ&nbsp;| "pratibimbaḥ lagaty evā"vaśyaṃ lagati | 
kasyāḥ | "cidgateḥ" citprakārasya | kasy"evādarśasyeva" | yathā yatra 
kvacana saṃsthitasyādarśasya padārthasānnidhye pratibimbo lagati tathā 
yatra kvacana sthitāyāḥ cidgateḥ sūkṣmatvena sthitadṛśyasānnidhyāt 
pratibimbo lagatīty arthaḥ ||&nbsp;MoT_3,11.27 ||<br>
<br>
tarhi muktiḥ kadā sambhavatīty | atrāha<br>
&nbsp;&nbsp;&nbsp;&nbsp;&nbsp;ādāv eva hi notpannaṃ dṛśyaṃ nāsty eva cet svayam /<br>
&nbsp;&nbsp;&nbsp;&nbsp;&nbsp;draṣṭṛdṛśyabhramābhāvāt tat sambhavati muktatā // Mo_3,11.28 //<br>
"dṛśyaṃ" dṛśikriyāviṣayo bhāvajātaṃ | "ādāv eva" prathamam eva | 
"svayaṃ" svabhāven"ānutpannaṃ" ajātaṃ sat | "cet" yadi | "nāsty eva" | 
"tat" tadā | "muktatā" "sambhavati" upapattiyuktā bhavati | kutaḥ | 
"draṣṭṛdṛśyabhramābhāvāt" | ayaṃ bhāvaḥ | dṛśyātyantābhāve sati 
puruṣasyedaṃ dṛśyam iti bhramaḥ śāmyati&nbsp;| tacchāntau cāhaṃ draṣṭeti
 bhramo 'pi śāmyaty eva | tataś ca śuddhacinmātrasvarūpa evāsau śiṣyate |
 tad eva ca muktir iti ||&nbsp;MoT_3,11.28 ||<br>
<br>
<br>
<br>
praśnam upasaṃharati<br>
&nbsp;&nbsp;&nbsp;&nbsp;&nbsp;tasmād asambhavanmukter mama protsāhayuktitaḥ /<br>
&nbsp;&nbsp;&nbsp;&nbsp;&nbsp;atyantāsambhavaṃ dṛśye kathayātmavidāṃ vara // Mo_3,11.29 //<br>
he "ātmavidāṃ vara" śreṣṭha | "tasmāt" tato hetoḥ | "asambhavanmukteḥ" 
dṛśyātyantābhāvajñānaṃ vinānupapadyamānamukteḥ | "mama" | "dṛśye" 
vartamānam "atyantāsambhavaṃ" | "kathaya" | kutaḥ | "protsāhayuktitaḥ" 
prakṛṣṭam udyogaṃ kṛtvety arthaḥ&nbsp;||&nbsp;MoT_3,11.29 ||<br>
<br>
<br>
śrīvasiṣṭha uttaram āha<br>
&nbsp;&nbsp;&nbsp;&nbsp;&nbsp;asad eva yathā bhāti jagat sarvātmakaṃ tathā  /<br>
&nbsp;&nbsp;&nbsp;&nbsp;&nbsp;śṛṇv ahaṃ kathayā rāma dīrghayā kathayāmi te // Mo_3,11.30 //<br>
tvaṃ "śṛṇu" | "ahaṃ tathā" taṃ prakāraṃ | "kathayāmi" | kayā | 
"dīrghayā" savistarayā&nbsp;| "kathayā" vākyaprabandhena | "tathā" 
kathaṃ | "sarvātmakaṃ" samastadṛśyasvarūpaṃ&nbsp;| "jagat" | "yathā" 
yena prakāreṇa | "asad eva bhāti" budbudau asatyatayā sphurati 
||&nbsp;MoT_3,11.30 ||<br>
<br>
<br>
<br>
nanu kimarthaṃ dīrghayā kathayā kathayasīty | atrāha<br>
&nbsp;&nbsp;&nbsp;&nbsp;&nbsp;vyavasāyakathāvākyair yāvat tan nānuvarṇitam /<br>
&nbsp;&nbsp;&nbsp;&nbsp;&nbsp;na viśrāmyati te tāvad dhṛdi pāṃsur yathā hrade // Mo_3,11.31 //<br>
"vyavasāyakathāvākyaiḥ" | "vyavasāyasya" viśiṣṭasya niścayasyotpādikā 
"kathā" "vyavasāyakathā" | tadabhidhāyakaiḥ "vākyaiḥ" 
"vyavasāyakathāvākyaiḥ" | "tat" dṛśyāsattvaṃ | "yāvat nānuvarṇitaṃ" syāt
 | "tāvat te hṛdi na viśrāmyati" na sthitiṃ karoti | ko "yathā"&nbsp;| 
"pāṃsur yathā" | "yathā pāṃsū" rajaḥ | "hrade na viśrāmyati" | tathety 
arthaḥ ||&nbsp;MoT_3,11.31 ||<br>
<br>
<br>
<br>
nanu dṛśyātyantābhāvajñānena kiṃ mama setsyatīty | atrāha<br>
&nbsp;&nbsp;&nbsp;&nbsp;&nbsp;atyantābhāvam asyās tvaṃ jagatsargabhramasthiteḥ /<br>
&nbsp;&nbsp;&nbsp;&nbsp;&nbsp;buddhvaikadhyānaniṣṭhātmā vyavahāraṃ kariṣyasi // Mo_3,11.32 //<br>
"tvaṃ vyavahāraṃ" paramparāyātaṃ rājyarūpaṃ vyavahāraṃ | "kariṣyasi" 
kūṭakārṣāpaṇavyavahāravat kariṣyasi | na tu vairāgyāvasthāvat tadvimukho
 bhaviṣyasi | mūḍhatvāvasthāvad vā tadāsaktaḥ | "tvaṃ" kathambhūtaḥ | 
"ekadhyānaniṣṭhātmā" | "ekasya" cinmātrākhyasya vastunaḥ | "dhyāne" 
cintāyāṃ | "niṣṭhā" yasya | tādṛśaḥ "ātmā" sattvarūpaṃ manaḥ yasya | saḥ
 | tādṛśaḥ | antaḥ cinmātradhyāna ekaniṣṭhaḥ | bahiḥ vyavahārabhāg api 
bhaviṣyasīty arthaḥ | kiṃ kṛtvā | "asyāḥ" anubhūyamānāyāḥ | 
"jagatsargabhramasthiteḥ" | "jagatsarga"rūpā jagatsṛṣṭirūpā | yā 
"bhramasthitiḥ" bhramadārḍhyaṃ | tasyāḥ "atyantābhāvaṃ" traikālikābhāvaṃ
 | "buddhvā" jñātvety arthaḥ&nbsp;||&nbsp;MoT_3,11.32 ||<br>
<br>
<br>
<br>
nanu tato 'pi kim ity apekṣāyāṃ phalāntaram api kathayati<br>
&nbsp;&nbsp;&nbsp;&nbsp;&nbsp;bhāvābhāvagrahotsargasthūlasūkṣmacalācalāḥ /<br>
&nbsp;&nbsp;&nbsp;&nbsp;&nbsp;dṛśas tvāṃ vedhayiṣyanti na mahādrim iveṣavaḥ // Mo_3,11.33 //<br>
dṛśyātyantābhāvajñāne sati "bhāvābhāvagrahotsargasthūlasūkṣmacalācalāḥ 
dṛśaḥ tvāṃ na vedhayiṣyanti" harṣāmarṣotpādanarūpāṃ tāḍanāṃ na kurvanti |
 "bhāvaḥ" udbhūtiḥ | "abhāvaḥ" antardhiḥ | "grahaḥ" grahaṇaṃ | 
"utsargaḥ" tyāgaḥ | bhāvādīnām api dṛśyatayātyantābhāvasya sampannatvān 
na tatkṛtā tāḍanā tava bhaviṣyati | na hi vandhyāputreṇa kaścit tāḍita 
iti bhāvaḥ | tāḥ kā "iva" | "iṣavaḥ iva" | yathā iṣavaḥ mahāntaṃ 
parvataṃ na vidhyanti | tathety arthaḥ&nbsp;||&nbsp;MoT_3,11.33 ||<br>
<br>
<br>
dṛśyātyantābhāvakathanaṃ pratijānīte<br>
&nbsp;&nbsp;&nbsp;&nbsp;&nbsp;sa eṣo 'sty eka evātmā na dvitīyāsti kalpanā /<br>
&nbsp;&nbsp;&nbsp;&nbsp;&nbsp;jagad atra yathotpannaṃ tat te vakṣyāmi rāghava // Mo_3,11.34 //<br>
"saḥ" prasiddhaḥ | "eṣaḥ" sarveṣām aparokṣatvena vartamānaḥ | "eka 
evāsti" | "eva"śabdārthaṃ sphuṭayati "ne"ti | "dvitīyā kalpanā" 
dṛśyamayī kalpanā | "nāsti" | tathā ca dṛśyātyantābhāvaḥ sphuṭa eveti 
bhāvaḥ | tarhi bhāsamānaṃ jagat katham astīty | atrāha "jagad" iti | 
"atrā"dvitīye brahmaṇi | "jagat yathā utpannaṃ tat te vakṣyāmi" | 
tenaiva dṛśyātyantābhāvaḥ sphuṭībhaviṣyatīti bhāvaḥ ||&nbsp;MoT_3,11.34 
||<br>
<br>
<br>
sargāntaślokenaitat saṅgṛhṇāti<br>
&nbsp;&nbsp;&nbsp;&nbsp;&nbsp;tasmād imāni sakalāni vijṛmbhitāni<br>
&nbsp;&nbsp;&nbsp;&nbsp;&nbsp;yo hīdam aṅga sakale sakalaṃ mahātmā /<br>
&nbsp;&nbsp;&nbsp;&nbsp;&nbsp;rūpāvalokanamanomananaprakāśa-<br>
&nbsp;&nbsp;&nbsp;&nbsp;&nbsp;kośāspadaṃ svayam udeti ca līyate ca // Mo_3,11.35 //<br>
"tasmāt" paramātmalakṣaṇāt upādānakāraṇāt | "imāni" anubhūyamānāni | 
"vijṛmbhitāni" dṛśyarūpāṇi vilāsitāni | mṛda iva ghaṭā niryāntīti śeṣaḥ |
 "tasmāt" kasmāt | "hi" niścaye | he "aṅga" | "yaḥ sakalaṃ" 
samastadṛśyaprapañcarūpaṃ bhūtvā | "svayaṃ" svenaiv"odeti ca" udayaṃ 
yāti ca | "vilīyate" layaṃ yāti ca | "yaḥ mahātmā" kiṃ | 
"rūpāvalokanamanomananaṃ" manaskāraḥ | "prakāśaḥ" indriyeṇālokitasya 
rūpasya manomananadvāreṇa sākṣibhūte cinmātre sphuraṇam&nbsp;| teṣāṃ 
"kośa"rūpam "āspadaṃ" sthānaṃ&nbsp;| tatraivaite tiṣṭhanti | tata eva ca
 niryāntīty arthaḥ | iti śivam ||&nbsp;MoT_3,11.35 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe ekādaśaḥ sargaḥ || 3,11 ||<br>
<br>
*********************************************************************<br>
<br>
oṃ | "vakṣyāmī"ti pratijñāṃ sampādayati<br>
&nbsp;&nbsp;&nbsp;&nbsp;&nbsp;etasmāt paramāc chāntāt padāt paramapāvanāt /<br>
&nbsp;&nbsp;&nbsp;&nbsp;&nbsp;yathedam utthitaṃ viśvaṃ tac chṛṇūttamayā dhiyā // Mo_3,12.1 //<br>
"etasmāt" samanantaram eva pratipāditasvarūpāt | "paramāt" sarvotkṛṣṭāt |
 "śāntāt" prapañcakṣobharahitāt | "paramapāvanāt" pāvanānām api 
pāvakatvena niratiśayapāvanāt&nbsp;| "padāt" parātmalakṣaṇāt sthānāt | 
"yathā" yena prakāreṇ"edam" anubhūyamānaṃ&nbsp;| "viśvaṃ" jagat | 
"utthitaṃ" prādurbhūtaṃ | "tat" taṃ prakāram | "uttamayo"tkṛṣṭayā | 
"dhiyā" | "śṛṇu" | etenottamadhīr evādhikāritvenoktaḥ ||&nbsp;MoT_3,12.1
 ||<br>
<br>
<br>
<br>
tad eva kathayati<br>
&nbsp;&nbsp;&nbsp;&nbsp;&nbsp;suṣuptaṃ svapnavad bhāti bhāti brahmaiva sargavat /<br>
&nbsp;&nbsp;&nbsp;&nbsp;&nbsp;sarvam ekaṃ ca tac chāntaṃ tatra tāvat kramaṃ śṛṇu // Mo_3,12.2 //<br>
"suṣuptaṃ" suṣuptiḥ | "svapnavat" svapna iva | "bhāti" sphurati | 
ghananidrāta utthitasya eva svapnaprādurbhāvāt | "brahmaiva" 
sargabhāvena bṛṃhitaṃ cinmātrākhyaṃ vastu eva | "sargavat" sarga iva | 
"bhāti" | nanu tarhi jagadupādānabhūtaṃ brahma jagadvad eva jaḍaṃ syāt |
 kāryavaiguṇyayuktasya kāraṇasyādarśanāt ity | atrāha "sarvam" 
iti&nbsp;| "tat" brahma | "sarvaṃ" bhavati | "ekaṃ ca" bhavati | "śāntaṃ
 ca" bhavati | sarvathāścaryam eva tad iti bhāvaḥ | nanu katham 
utpadyata ity | atrāha "tatre"ti | "tāvac"chabdaḥ sākalye 
||&nbsp;MoT_3,12.2 ||<br>
<br>
<br>
kramam eva kathayati<br>
&nbsp;&nbsp;&nbsp;&nbsp;&nbsp;tasyānantaprakāśātmarūpasyātatacinmaṇeḥ /<br>
&nbsp;&nbsp;&nbsp;&nbsp;&nbsp;sattāmātrātma kacanaṃ yad ajasraṃ svabhāvataḥ // Mo_3,12.3 //<br>
&nbsp;&nbsp;&nbsp;&nbsp;&nbsp;tad ātmani svayaṃ kiñcic cetyatām iva gacchati /<br>
&nbsp;&nbsp;&nbsp;&nbsp;&nbsp;agṛhītātmakaṃ saṃvidīhāmarṣaṇasūcakam // Mo_3,12.4 //<br>
"tat" kacanaṃ | "kiñcit" leśena | "cetyatām iva gacchati" paramārthato 
na gacchatīt"īva"śabdopādānam | kathaṃ | "svayaṃ" svenaiva | na tu 
parapreraṇayā | parasya tatrābhāvāt | kasmin | "ātmani" 
sphuraṇākhyacetakasvabhāve kharūpe | tadvyatirekeṇa tadā kasyāpy abhāvāt
 | "tat" kiṃ | "yat" "kacanaṃ" sphuraṇam&nbsp;| aham iti parāmarśa iti 
yāvat&nbsp;| "ajasraṃ" santataṃ | "svabhāvataḥ" svabhāvenaiva&nbsp;| 
bhavati | kasya | "tasya" sarveṣv aham iti bhāsamānatvena 
prasiddhasy"ānantaprakāśātmarūpasyānantaḥ" aparicchinnaḥ | yaḥ 
"prakāśaḥ" tad"ātmā" | tadekamayaḥ svabhāvaḥ "svarūpaṃ" yasya | 
saḥ&nbsp;| tasyānantaprakāśarūpasyeti yāvat | "ātatacinmaṇeḥ" | "ātataḥ"
 sarvatra vyāptaḥ yaḥ "cinmaṇiḥ" | tasya | kathambhūtaṃ "kacanaṃ" | 
"sattāmātrātma" sattāmātrasvarūpaṃ | sphurattārūpe kacana eva 
sattāvyavahārāt | ayaṃ bhāvaḥ | śuddha ...<br>
<br>
<br>
<br>
<br>
*********************************************************************<br>
<br>
... mānatvaṃ ca cidviṣayatvaṃ | tac ca citsambandhaḥ | citāthācidrūpasya
 sambandho na yujyate viruddhatvāt | na hi tejastamasoḥ sambandhaḥ kvāpi
 dṛṣṭaḥ&nbsp;| citaś ca śāntatvam uktanyāyena cetyāsambhavenaiva siddham
 iti ||&nbsp;MoT_3,13.50 ||<br>
<br>
<br>
<br>
&nbsp;&nbsp;&nbsp;&nbsp;&nbsp;brahmaiva kacati svaccham ittham ātmātmanātmani /<br>
&nbsp;&nbsp;&nbsp;&nbsp;&nbsp;cittvād dravatvāt salilam ivāvartatayātmani // Mo_3,13.51 //<br>
"itthaṃ" jagadrūpatayā | "svacchaṃ" cetyamalarahitaṃ | "ātmanā" svayam |
 "ātmani" bhittibhūte svasvarūpe | "ātma" sarvātmabhūtaṃ | "brahmaiva 
kacati" bhāti | kutaḥ | "cittvāt" cidbhāvāt | cetyarūpajagattayābhāne 
cittvam eva tasya na syād iti bhāvaḥ | atra dṛṣṭāntam āha "dravatvād" 
iti | yathā "salilaṃ dravatvāt ātmani" salilākhye svarūpe | 
"āvarta"rūpeṇa sphurat bhavati | tathety arthaḥ ||&nbsp;MoT_3,13.51 ||<br>
<br>
<br>
<br>
&nbsp;&nbsp;&nbsp;&nbsp;&nbsp;asad evedam ābhāti sad ivehānubhūyate /<br>
&nbsp;&nbsp;&nbsp;&nbsp;&nbsp;vinaśyaty asad evānte svapne svamaraṇaṃ yathā // Mo_3,13.52 //<br>
"idaṃ" jagat | "asad eva bhāti" vilasati | asmābhiḥ "sad iva" sadvat | 
"iha" parātmasvarūpe&nbsp;| "'nubhūyate" | "'nte" saṃhāre | "asad eva 
vinaśyati" | atra dṛṣṭāntam āha "svapna" iti ||&nbsp;MoT_3,13.52 ||<br>
<br>
<br>
jagadatyantābhāvaṃ vistareṇoktvā siddhāntabhūtaṃ brahmamayatvaṃ tasya kathayati<br>
&nbsp;&nbsp;&nbsp;&nbsp;&nbsp;atha vājasvarūpatvāt sadaivedam anāmayam /<br>
&nbsp;&nbsp;&nbsp;&nbsp;&nbsp;akhaṇḍitam anādyantaṃ jñātamātrāmbarodaram // Mo_3,13.53 //<br>
"atha vā idaṃ" jagat | "sadaivājasvarūpatvāt" 
janmarahitacinmātrasvarūpatvāt | "anāmayam" 
pūrvoktādhāratvādheyatvādirogarahitaṃ bhavati | na tv abhāvayuktam | 
tadabhāvaś ca tadākrāntabuddhīn satyaṃ tadrūpam apaśyataḥ praty evoktaḥ |
 kathambhūtam "idaṃ" | "akhaṇḍitaṃ" pūrṇasvarūpaṃ | "anādyantaṃ" 
ādyantarahitam | "jñātamātrāmbarodaram" | "jñātamātram" eva | na tu 
mudgarādiprahāraiḥ nāśitaṃ sat | "ambarodaram" samyagjñānenālocitaṃ hi 
jagat ambarodaram eva bhavati ||&nbsp;MoT_3,13.53 ||<br>
<br>
<br>
<br>
sargāntaślokena pūrvoktaṃ saṅgṛhṇāti<br>
&nbsp;&nbsp;&nbsp;&nbsp;&nbsp;ākāśa eva parame prathamaḥ prajeśo<br>
&nbsp;&nbsp;&nbsp;&nbsp;&nbsp;nityaṃ svayaṃ kacati śūnyatayā samānaḥ /<br>
&nbsp;&nbsp;&nbsp;&nbsp;&nbsp;sa hy ātivāhikavapur na tu bhūtarūpī<br>
&nbsp;&nbsp;&nbsp;&nbsp;&nbsp;pṛthvyādi tena na sad asti yadā na jātam // Mo_3,13.54 //<br>
"prathamaḥ" ādyaḥ | "prajeśaḥ" brahmā | "parame" sarvottīrṇe | "ākāśe" 
cidākāśe&nbsp;| "nityaṃ" sadā | "svayaṃ" svenaiva | "kacati" sphurati | 
tathā ca pūrvoktā sarvā prakriyā sargārambhaṃ vinā atuṣṭamanasaḥ praty 
eveti bhāvaḥ | kathambhūtaḥ | "śūnyatayā" śūnyabhāvena | "samānaḥ" 
śuddhatvena tatsamānaḥ | na tu tadrūpaḥ jaḍatvāpatteḥ&nbsp;| "hi" 
niścaye | "saḥ" prajeśaḥ | "ātivāhikavapuḥ" sūkṣmaśarīramayaḥ | bhavati |
 "na tu bhūtarūpaḥ" | "tu" viśeṣe | saḥ sthūlapṛthvyādibhūtarūpī na 
bhavati | "tena" tadabhūtarūpitākhyena hetunā | "pṛthvyādi sat nāsti" | 
nanu prajeśasyāpṛthvyādirūpatayā kathaṃ na pṛthvyādi sat astīty | atrāha
 "yade"ti | yata ity asyārthe | yataḥ "jātam" utpannaṃ | "nā"sti | 
śuddhamanorūpasya prajeśasya tadrūpatāgrahaṇena pṛthvyāder jātatvaṃ syān
 | na tu pūrvanyāyena prajeśasya tadrūpatāgrahaṇaṃ sambhavaty | ataḥ 
pṛthvyāder api jātatvaṃ na sambhavatīti bhāvaḥ | iti śivam 
||&nbsp;MoT_3,13.54 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe trayodaśaḥ sargaḥ || 3,13 ||<br>
<br>
*********************************************************************<br>
<br>
oṃ | evaṃ jagato 'tyantābhāvaṃ paramātmaikamayatāṃ ca punaḥ punaḥ uktvā 
tāvanmātram eva sādhanīyaṃ jñātvā punar api tad eva kathayati<br>
&nbsp;&nbsp;&nbsp;&nbsp;&nbsp;itthaṃ jagad ahantādi dṛśyaṃ jātaṃ na kiñcana /<br>
&nbsp;&nbsp;&nbsp;&nbsp;&nbsp;ajātatvāc ca nāsty eva yac cāsti param eva tat // Mo_3,14.1 //<br>
"ahantādi" ahantāprabhṛti | "dṛśyaṃ jagat itthaṃ" pūrvaprakāreṇa | 
"kiñcana" leśenāpi&nbsp;| "na jātaṃ" bhavati | tataḥ kim ity | atrāha 
"ajāte"ti | jagat "ajātatvāt" | "ca"śabdaḥ pādapūraṇārthaḥ | "nāsty eva"
 | nanu katham ajātatvena jagato 'sattvaṃ sādhayasi bhāsamānatvena 
sattvād ity | atrāha "yac ce"ti | "tat param eva" uttīrṇaṃ cinmātram eva
 | bhavati | na tu jagat | "tat" kiṃ | "yat asti" yat bhāsamānatvena 
nirākartuṃ na śakyata ity arthaḥ ||&nbsp;MoT_3,14.1 ||<br>
<br>
<br>
<br>
nanu tarhi pūrvaṃ sādhitā jīvatā katham astīty | atrāha<br>
&nbsp;&nbsp;&nbsp;&nbsp;&nbsp;paramākāśa evāsau jīvatāṃ cetati svayam /<br>
&nbsp;&nbsp;&nbsp;&nbsp;&nbsp;niḥspandāmbhodhijaṭhare salilaṃ spandatām iva // Mo_3,14.2 //<br>
"asau" pūrvoktaḥ | "paramākāśa eva" cinmātrākāśa eva | "svayaṃ" svena | 
"jīvatāṃ" jīvabhāvaṃ | "cetati" anubhavati | kim "iva" | "salilam iva" |
 yathā "niḥspandāmbhodhijaṭhare" niḥspandasamudramadhye | sthitaṃ jalaṃ 
"spandatāṃ" | "spanda"śabdenātra spandayukto lakṣyate | spandayuktatāṃ |
 "cetati" | cetanaṃ cātra tadyogyatāmātram eva | na hi tatra salilasya 
saspandatā kenāpy aṃśena yuktā | evaṃ brahmaṇy api jīvatāyogyatvamātram 
eva | na tu tatra jīvatā nāma kācid asti | salile 'gre 
saspandatāyuktatvāt yogyatājñānaṃ | brahmaṇi jīvarūpatayā bhāsaneneti 
viśeṣaḥ ||&nbsp;MoT_3,14.2 ||<br>
<br>
<br>
<br>
etad eva nānābhaṅgībhiḥ pratipādayati<br>
&nbsp;&nbsp;&nbsp;&nbsp;&nbsp;ākāśarūpam ajahad eva vettīva dṛśyatām /<br>
&nbsp;&nbsp;&nbsp;&nbsp;&nbsp;svapnasaṅkalpaśailādāv iva cidvṛttir āntarī // Mo_3,14.3 //<br>
asau paramākāśaḥ "dṛśyatām" dṛśyabhāvaṃ | "vetti iva" anubhavati iva | 
kathambhūta "eva" | "ākāśarūpaṃ" cinmātrākāśākhyaṃ rūpam | "ajahad eva" |
 tattyāge tu vedanam asya na syād iti bhāvaḥ | k"evāntarī" 
ahamparāmarśasya sārabhūtāntaḥkaraṇopahitā | "cidvṛttir iva" sā yathā | 
"svapnasaṅkalpaśailādau" svapne saṅkalpe ca svaviṣayīkṛte 
svasvarūpaparvatādau sthitāṃ | "dṛśyatāṃ vetti" | śailo 'yam iti | 
tathety arthaḥ ||&nbsp;MoT_3,14.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pṛthvyādirahito deho yo virāḍātmano mahān /<br>
&nbsp;&nbsp;&nbsp;&nbsp;&nbsp;ātivāhika evāsau cinmātrācchanabhomayaḥ // Mo_3,14.4 //<br>
"pṛthvyādirahitaḥ" sthūlapṛthvyādisparśādūṣitaḥ | "virāḍātmanaḥ" 
virāṭsvarūpatayā sthitasya paramātmanaḥ | "mahān" vyāpakaḥ | "yo deho" 
'sti | saḥ "ātivāhika eva" sūkṣma eva | bhavati | atra hetutvena 
viśeṣaṇam āha "cinmātre"ti | yataḥ cinmātrākhyanirmalākāśasvarūpaḥ | 
cinmātramayasya śarīrasyātivāhikatvaṃ svapne dṛṣṭam iti nāyastam 
||&nbsp;MoT_3,14.4 ||<br>
<br>
<br>
&nbsp;&nbsp;&nbsp;&nbsp;&nbsp;akṣayasvapnaśailābhaḥ sthirasvapnapuropamaḥ /<br>
&nbsp;&nbsp;&nbsp;&nbsp;&nbsp;citrakṛtsthitacittasthacitrasainyasamākṛtiḥ // Mo_3,14.5 //<br>
&nbsp;&nbsp;&nbsp;&nbsp;&nbsp;anikhātamahāstambhaputrikaughasamopamaḥ  /<br>
&nbsp;&nbsp;&nbsp;&nbsp;&nbsp;brahmākāśe 'nikhātātmā sustambhe sālabhañjakaḥ  // Mo_3,14.6 //<br>
&nbsp;&nbsp;&nbsp;&nbsp;&nbsp;ādyaḥ prajāpatiḥ pūrvaṃ svayambhūr iti viśrutaḥ  /<br>
&nbsp;&nbsp;&nbsp;&nbsp;&nbsp;prāktanānāṃ svakāryāṇām abhāvād apakāraṇaḥ // Mo_3,14.7 //<br>
"ādyaḥ" kāraṇabhūtaḥ | "svayambhūr iti viśrutaḥ" | svayambhūr iti nāmnā 
prasiddhaḥ&nbsp;| "prajāpatiḥ" | "pūrvaṃ" sargārambhe | "apakāraṇaḥ" 
kāraṇarahitaḥ | bhavati | kutaḥ&nbsp;| "prāktanānāṃ svakāryāṇāṃ" 
pūrvakalpakṛtakarmaṇām | "abhāvāt"&nbsp;| karmaṇāṃ ca janmahetutvaṃ 
sarvaśāstreṣu prasiddham eva | kāryāṇām abhāvaś cāsya cinmātrataḥ sadya 
utthitatvena jñeyaḥ | kiṃrūpo 'sau | "akṣaya" ityādi | "akṣayaḥ" 
itarasvapnaśailavat kṣaṇikatvadoṣarahitaḥ yaḥ svapnaśailaḥ | tadvad ābhā
 yasya | sa "akṣayasvapnaśailābhaḥ" | "sthirasvapnapuropamaḥ" | 
itarasvapnapuravailakṣyeṇa "sthiraṃ" sthirākāraṃ | yat "svapnapuraṃ" | 
tasy"opamā" yasya | saḥ | etena viśeṣaṇadvayenātivāhikatāyām apy asya 
sthiratoktā | citrakṛti sthitaṃ cittaṃ "citrakṛtsthitacittaṃ" | 
tatra"sthaṃ" yat "citrasainyam" agre prakaṭībhavad ālekhyasainyaṃ | tena
 "samākṛtiḥ" svarūpaṃ yasya | saḥ 
"citrakṛtsthitacittasthacitrasainyasamākṛtiḥ" | "anikhāto" 
'nutkīrṇaḥ&nbsp;| yaḥ "mahāstambhaputrikaughaḥ" | tena "samā upamā" 
yasya | saḥ "anikhātamahāstambhaputrikaughasamopamaḥ" | "brahmākāśe 
sustambhe" "anikhātātmā" anutkīrṇasvarūpaḥ | "sālabhañjakaḥ" mahatī 
putrikā | "anikhāte"ti viśeṣaṇasyaiveyaṃ vyākhyā&nbsp;| etena 
viśeṣaṇadvayena brahmaikamayatāsyoktā ||&nbsp;MoT_3,14.5-7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mahāpralayaparyanteṣv ādyāḥ kila pitāmahāḥ /<br>
&nbsp;&nbsp;&nbsp;&nbsp;&nbsp;mucyante sarva evātaḥ prāktanaṃ karma teṣu kim // Mo_3,14.8 //<br>
"sarve eva ādyāḥ pitāmahāḥ mahāpralayaparyanteṣu" | "paryanta"śabdenātra
 udrekatā vivakṣitā | "mucyante" cinmātrākhye svarūpe layībhavanti | 
phalitam āh"ātaḥ" iti | "ato" hetoḥ | "teṣu" sarveṣu ādyeṣu pitāmaheṣu |
 "prāktanaṃ karma kiṃ" bhavati | na kiñcid apīty arthaḥ | tathā ca | 
sarve 'pi te 'pakāraṇā eveti bhāvaḥ&nbsp;||&nbsp;MoT_3,14.8 ||<br>
<br>
<br>
&nbsp;&nbsp;&nbsp;&nbsp;&nbsp;moktavya eva kuḍyātmā dṛśyo 'dṛśyaś ca saṃsthitaḥ /<br>
&nbsp;&nbsp;&nbsp;&nbsp;&nbsp;na ca dṛśyaṃ na ca draṣṭā na sraṣṭā sarvam eva ca // Mo_3,14.9 //<br>
&nbsp;&nbsp;&nbsp;&nbsp;&nbsp;praticchandaḥ padārthānāṃ sarveṣām eṣa eva saḥ /<br>
&nbsp;&nbsp;&nbsp;&nbsp;&nbsp;asmād udeti jīvālī dīpālī dīpakād iva // Mo_3,14.10 //<br>
"eṣa sa eva" pūrvoktaḥ prajāpatir eva | "sarveṣāṃ padārthānāṃ 
praticchandaḥ" samaṣṭirūpaḥ ābhāsaḥ | bhavati | sarveṣām ābhāsānām 
etatsvarūpatvāt | kathambhūto 'sau&nbsp;| "moktavya eva" moktuṃ madhye 
gantuṃ śakya eva | "kuḍyātmā"&nbsp;| "kuḍyaṃ" hi rodhakatvena madhye 
gantuṃ na śakyate | 'yaṃ tu apūrvam eva kuḍyaḥ | moktavyatvam asya 
sarveṣāṃ dṛśyasañcārāṇāṃ praveśanirgamamahattvāt | kuḍyatvaṃ tu 
sarvādhāratvena | punaḥ kathambhūtaḥ | "dṛśyaḥ saṃsthitaḥ" 
dṛśyarūpeṇāsthitaḥ | "adṛśyaś ca sthitaḥ" draṣṭṛrūpeṇa ca sthitaḥ | 
cinmātrābhāsaśuddhamanorūpaprajāpatirūpatvād draṣṭṛdṛśyayoḥ | punaḥ kiṃ |
 "na dṛśyaṃ na ca draṣṭā na sraṣṭā" na sṛjikriyākartā 
sarvottīrṇarūpatvāt | punaḥ kiṃ | "sarvam eva ca" | nanu katham ayaṃ 
praticchandaḥ astīty | atrāha "asmād" iti | yataḥ "asmāt" prajāpateḥ | 
"jīvālī udeti" prādurbhavati | nanu mṛdo ghaṭālī rajjusamūhāt vā 
sarpālīnyaṃ tathā udeti | na tayoḥ tatpraticchandatvaṃ dṛśyate ity | 
atrāha "dīpālī"ti | vivartapariṇāmābhyām anya eva 
praticchandyapraticchandakarūpaḥ prakāraḥ atrāstīti bhāvaḥ 
||&nbsp;MoT_3,14.9-10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṅkalpa eva saṅkalpāt kilaiti kṣmādivarjitaḥ /<br>
&nbsp;&nbsp;&nbsp;&nbsp;&nbsp;kṣmādimān iva niṣkuḍyaḥ svapnāt svapnāntaraṃ yathā // Mo_3,14.11 //<br>
"kile"ti niścaye | "kṣmādivarjitaḥ" ābhāsarūpatvena 
sthūlapṛthvyādirahitaḥ | "kṣmādimān iva" bhāsamānatvena tatsahita iva 
bhāsamānaḥ | "niṣkuḍyaḥ" bhāsamānaiḥ kuḍyarūpaiḥ parvatādibhiḥ hīnaḥ | 
"saṅkalpaḥ" jagadākhyaḥ saṅkalpaḥ&nbsp;| "saṅkalpāt" śuddhamanorūpād 
brahmaṇaḥ | "eti" prādurbhavati | atra dṛṣṭāntam āha "svapnād" iti | 
"svapnāt" saṅkalparūpāt | "svapnāntaraṃ" saṅkalparūpam anyasvapnam | 
yathaiti | tathety arthaḥ&nbsp;||&nbsp;MoT_3,14.11 ||<br>
<br>
<br>
&nbsp;&nbsp;&nbsp;&nbsp;&nbsp;asmād eva praticchandāj jīvāḥ samprasaranty amī /<br>
&nbsp;&nbsp;&nbsp;&nbsp;&nbsp;sahakārikāraṇānām abhāvāc ca sa eva te // Mo_3,14.12 //<br>
"asmāt" prajāpatināmnaḥ | "praticchandāt" ābhāsāt | "amī" pratyaksaṃ 
sphuramāṇāḥ | "jīvāḥ" | "samprasaranti" sañcāraṃ yānti | tarhi tata 
utpannatvena tato bhinnā eva syur ity | atrāha "sahakārī"ti | "te" jīvāḥ
 | "sa eva" bhavanti | na tu tato bhinnāḥ | kutaḥ | "sahakārikāraṇānām" 
prāktanakarmarūpāṇāṃ sahakārikāraṇānām | "abhāvāt" | sahakārikāraṇābhāve
 kāryaṃ kāraṇarūpam eveti hi prasiddhiḥ ||&nbsp;MoT_3,14.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sahakārikāraṇānām abhāve kāryakāraṇam /<br>
&nbsp;&nbsp;&nbsp;&nbsp;&nbsp;ekam etad ato nānyaḥ parasmāt sargavibhramaḥ // Mo_3,14.13 //<br>
kāryaṃ ca tat kāraṇaṃ ca "kāryakāraṇaṃ" | "parasmāt" dṛśyāpekṣayā 
utkṛṣṭāt prajāpateḥ | "sargavibhramaḥ" sargavilāsaḥ ||&nbsp;MoT_3,14.13 
||<br>
<br>
<br>
&nbsp;&nbsp;&nbsp;&nbsp;&nbsp;brahmaivādyo virāḍātmā virāḍātmaiva sargatā /<br>
&nbsp;&nbsp;&nbsp;&nbsp;&nbsp;jīvākāśaḥ sa evetthaṃ sthitaḥ pṛthvyādy asad yataḥ // Mo_3,14.14 //<br>
"brahma eva" brahmatattvam ev"ādyaḥ virāḍātmā" virāṭsvarūpo paramātmā | 
bhavati&nbsp;| "virāḍātmā eva sargatā" sargaḥ | bhavati | pādapūraṇārtho
 bhāvapratyayaḥ | upasaṃhāraṃ karoti "jīve"ti | "sa" pūrvoktaḥ | 
"jīvākāśa" "eva" cetyatvāditanmātrāntavalitacinmātrākhyaḥ "jīvākāśa eva"
 | "itthaṃ" prajāpatyādisargarūpeṇa&nbsp;| "sthito" bhavati | atra hetum
 āha "pṛthvyādī"ti | "yataḥ" yasmāt kāraṇāt | "pṛthvyādi asat" bhavati 
||&nbsp;MoT_3,14.14 ||<br>
<br>
<br>
<br>
jīvākāśa iti śrutvā kiñcit saṃśayam āpannaḥ śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;kiṃ syāt parimito jīvarāśir āho anantakaḥ /<br>
&nbsp;&nbsp;&nbsp;&nbsp;&nbsp;āhosvid asty anantātmā jīvapiṇḍo 'calopamaḥ // Mo_3,14.15 //<br>
"jīvarāśiḥ" jīvākāśatvenoktaḥ jīvapuñjaḥ | "parimitaḥ kiṃ syāt āho 
anantakaḥ" aparimitaḥ syāt | "āhosvit anantātmā jīvapiṇḍaḥ acalopamaḥ" 
parvataprakhyaḥ | "asti" | "rāśiḥ" bhinnatvena vartamānānāṃ samūhaḥ | 
"piṇḍaḥ" mṛtpiṇḍavat eka eva kaścij jīvamayaḥ piṇḍa iti bhedaḥ 
||&nbsp;MoT_3,14.15 ||<br>
<br>
<br>
<br>
nanu kiṃ tava rāśipiṇḍatvayoḥ praśnenety āśaṅkyāha<br>
&nbsp;&nbsp;&nbsp;&nbsp;&nbsp;dhārāḥ payomuca iva śīkarā iva vāridheḥ /<br>
&nbsp;&nbsp;&nbsp;&nbsp;&nbsp;kaṇās taptāyasa iva kasmān niryānti jīvakāḥ // Mo_3,14.16 //<br>
"dhārā" jaladhārāḥ | "śīkarāḥ" jalakaṇāḥ | "taptāyasaḥ" 
vahnyabhijvalitāt ayasaḥ | "kaṇāḥ" vahnimayāḥ leśāḥ | "kasmād" iti | 
jīvarāśeḥ jīvapiṇḍasya vānaṅgīkāre eteṣāṃ niryāṇaṃ na sambhavatīti 
bhāvaḥ ||&nbsp;MoT_3,14.16 ||<br>
<br>
<br>
<br>
praśnam upasaṃharati<br>
&nbsp;&nbsp;&nbsp;&nbsp;&nbsp;iti me bhagavan brūhi jīvajālavinirṇayam /<br>
&nbsp;&nbsp;&nbsp;&nbsp;&nbsp;jñātam etan mayā prāyas tad eva prakaṭīkuru // Mo_3,14.17 //<br>
he "bhagavan" tvaṃ | "iti" pṛṣṭaṃ | "jīvajālavinirṇayaṃ me brūhi" | 
etāvad uktvā tvayā kiṃ na śrutam ity | atrāha "jñātam" iti | "mayā etat 
prāyaḥ" bāhulyena | "jñātam" | na tv aśeṣeṇātaḥ "tad eva prakaṭīkuru" 
yenāśeṣeṇa jānāmīti bhāvaḥ&nbsp;||&nbsp;MoT_3,14.17 ||<br>
<br>
<br>
<br>
śrīvasiṣṭha uttaram āha<br>
&nbsp;&nbsp;&nbsp;&nbsp;&nbsp;eka eva na jīvo 'sti rāśīnāṃ sambhavaḥ kutaḥ /<br>
&nbsp;&nbsp;&nbsp;&nbsp;&nbsp;śaśaśṛṅgaṃ samuḍḍīya prayātītīva te vacaḥ // Mo_3,14.18 //<br>
paramārthataḥ "eka eva jīvo nāsti" | tvatpṛṣṭānāṃ "rāśīnāṃ sambhavaḥ 
kutaḥ" syāt&nbsp;| etatpraśnasyāsambaddhārthatvaṃ kathayati "śaśe"ti | 
"śaśaśṛṅgaṃ samuḍḍīya prayāti iti" etadvacanasadṛśaṃ | "te vacaḥ" asti |
 ādau śaśaśṛṅgam eva nāsti | kā kathā taduḍḍayanasya | tathā jīva eva 
nāsti | kā kathā tadrāśyāder iti bhāvaḥ ||&nbsp;MoT_3,14.18 ||<br>
<br>
<br>
<br>
sarvam etat pṛṣṭaṃ nirākaroti<br>
&nbsp;&nbsp;&nbsp;&nbsp;&nbsp;na jīvo 'sti na jīvānāṃ rāśayaḥ santi rāghava /<br>
&nbsp;&nbsp;&nbsp;&nbsp;&nbsp;na caikaḥ parvataprakhyo jīvapiṇḍo 'sti kaścana // Mo_3,14.19 //<br>
paramārthataḥ sarvasya śuddhacinmātraikamayatvāt "jīvo nāsti" | he 
"rāghava" | "jīvānāṃ" " rāśayo na santi" | "na ca ekaḥ kaścana 
parvataprakhyaḥ jīvapiṇḍo 'sti" | ataś ca tvatpraśno 'yaṃ na yukta iti 
bhāvaḥ ||&nbsp;MoT_3,14.19 ||<br>
<br>
<br>
āśīḥprakāreṇa niścayam asya kartavyatvena kathayati<br>
&nbsp;&nbsp;&nbsp;&nbsp;&nbsp;jīvaśabdārthakalanāḥ samastakalanānvitāḥ /<br>
&nbsp;&nbsp;&nbsp;&nbsp;&nbsp;na ca kāścana santīti niścayo 'stu tavācalaḥ // Mo_3,14.20 //<br>
"taveti niścayaḥ" ayaṃ niścayaḥ | "acalaḥ" sthiro | "'stu" | "iti" kiṃ |
 "iti jīvaśabdārthakalanāḥ" | tāḥ "samastakalanānvitāḥ" samastābhiḥ 
ahambhāvādikalanābhiḥ anvitāḥ | "na santi" ||&nbsp;MoT_3,14.20 ||<br>
<br>
<br>
<br>
nanu jīvādīnāṃ pratyakṣeṇa sphuraṇāt katham ayaṃ niścayaḥ yuktaḥ syād ity&nbsp;| atrāha<br>
&nbsp;&nbsp;&nbsp;&nbsp;&nbsp;śuddhaṃ cinmātram amalaṃ brahmāstīha hi sarvagam /<br>
&nbsp;&nbsp;&nbsp;&nbsp;&nbsp;tad yathā sarvaśaktitvād vindate yāṃ svayaṃ kalām // Mo_3,14.21 //<br>
&nbsp;&nbsp;&nbsp;&nbsp;&nbsp;cinmātrānukrameṇaiva sampraphullāṃ latām iva |<br>
&nbsp;&nbsp;&nbsp;&nbsp;&nbsp;nanu mūrtām amūrtāṃ vā tām evāśu prapaśyati ||&nbsp;MoT_3,14.22 ||<br>
<br>
<br>
<br>
"hi" niścaye | "śuddhaṃ cinmātraṃ" śuddhacinmātrasvarūpam | ata 
ev"āmalaṃ brahmāsti" | kathambhūtaṃ | "sarvagam" samastadeśakālavyāpakam
 | tataḥ kim ity | atrāha "tad" iti | "tat" brahma | "sarvaśaktitvāt" 
yataḥ sarvaśaktir asti | tataḥ "yāṃ" jīvādimayīṃ | "kalāṃ" kalanāṃ | 
"yathā" yena prakāreṇa | "svayaṃ" svena | na tu pāratantryeṇa&nbsp;| 
"vindate" svopalabdhiviṣayaṃ karoti | kathambhūtāṃ "kalāṃ" | 
"cinmātrānukrameṇa" cinmātraparipāṭyā | "latām iva" latāvat | 
"sampraphullāṃ" vikasitāṃ | cinmātrasyaiva hīyaṃ paripāṭī yat kalanāḥ 
vikāsayati | "nanu" niścaye | "tāṃ" kalanāṃ&nbsp;| "mūrtām amūrtāṃ vā" 
sthūlāṃ sūkṣmāṃ v"āśu" tasminn eva kṣaṇe | "prapaśyati" sampannām eva 
paśyati | tathā ca | jīvaḥ paramārthataḥ svayaṃ siddho nāsti&nbsp;| 
kasya rāśitā piṇḍatā vā bhaved iti bhāvaḥ&nbsp;||&nbsp;MoT_3,14.21-22 ||<br>
<br>
<br>
<br>
nanu yadi brahma jīvādi paśyati tadā tadbhinnam evaitat syāt | svabhinnasyaiva dṛṣṭigocaratvād ity | atrāha<br>
&nbsp;&nbsp;&nbsp;&nbsp;&nbsp;jīvo buddhiḥ kriyāspando mano dvitvaikyam ity api /<br>
&nbsp;&nbsp;&nbsp;&nbsp;&nbsp;svasattāṃ prakacantīṃ tāṃ niyojayati vedane // Mo_3,14.23 //<br>
tat brahma | "tāṃ" prasiddhāṃ | "svasattāṃ" svasphurattāṃ | "vedane 
niyojayati" vedanaviṣayāṃ karoti | paśyatīti yāvat | "svasattāṃ" 
kathambhūtāṃ | "jīvaḥ buddhiḥ kriyāspandaḥ" hitāhitaprāptiparihārārthāś 
ceṣṭāḥ | "manaḥ" | dvitvaṃ ca tat aikyaṃ ca "dvitvaikyam" | "ity api" 
etadrūpeṇa | "kacantīṃ" sphurantīṃ | tathā ca | dṛṣṭigocaratve 'pi na 
jīvāder bhinnatvaṃ yuktam iti bhāvaḥ ||&nbsp;MoT_3,14.23 ||<br>
<br>
<br>
<br>
nanu brahmasattā kathaṃ jīvādibhāvena sphuratīty | atrāha<br>
&nbsp;&nbsp;&nbsp;&nbsp;&nbsp;sābuddhaivaṃ bhavaty eva bhaved brahmaiva bodhataḥ /<br>
&nbsp;&nbsp;&nbsp;&nbsp;&nbsp;abodhaḥ prekṣayā yāti nāśaṃ na tu sa budhyate // Mo_3,14.24 //<br>
"sā" brahmasatt"ābuddhā" brahmasattābhāvenājñātā satī | "evaṃ bhavati 
eva" jīvādirūpatayā bhāsata eva | "bodhataḥ" brahmasattābhāvena jñānāt |
 "brahmaiva bhavet" | sattātadvatoḥ bhedābhāvāt | nanu jīvādeḥ 
brahmasattābhāvena brahmamayatve 'pi brahmasattāviṣayas tu yaḥ abodha 
āsīt saḥ abodhatvena jñātaḥ san ghaṭādivat tathaiva tiṣṭhati | tathā ca 
na brahmaikamayatā sidhyati ity | atrāha "abodha" iti | "abodhaḥ 
prekṣayā" bodhena | "nāśaṃ yāti" | "tu" pakṣāntare | "saḥ" abodhaḥ | "na
 budhyate" bodhaviṣayo na sampadyate viruddhatvāt tadudbodhakāle eva 
naṣṭatvāt | na hi tamaḥ tejoviṣayo bhavatīti bhāvaḥ ||&nbsp;MoT_3,14.24 
||<br>
<br>
<br>
<br>
etad eva dṛṣṭāntena dṛḍhīkaroti<br>
&nbsp;&nbsp;&nbsp;&nbsp;&nbsp;yathāndhakāro dīpena prekṣyamāṇaḥ praṇaśyati /<br>
&nbsp;&nbsp;&nbsp;&nbsp;&nbsp;na cāsya jñāyate tattvam abodhasyaivam eva hi // Mo_3,14.25 //<br>
"yathāndhakāraḥ dīpena prekṣyamāṇaḥ" draṣṭum ārabdhaḥ | "praṇaśyati" | 
"asyā"ndhakārasya | "tattvaṃ" svarūpaṃ | "na ca jñāyate" | puruṣeṇeti 
śeṣaḥ | dārṣṭāntike yojayati "abodhasye"ti | "hi" niścaye | 
"'bodhasyā"jñānasy"aivam eva tattvaṃ na jñāyate" ity arthaḥ 
||&nbsp;MoT_3,14.25 ||<br>
<br>
<br>
jīvasya brahmatvam upasaṃharati<br>
&nbsp;&nbsp;&nbsp;&nbsp;&nbsp;evaṃ brahmaiva jīvātmā nirvibhāgo nirantaraḥ /<br>
&nbsp;&nbsp;&nbsp;&nbsp;&nbsp;sarvaśaktir anādyanto mahācitsārarūpadhṛt // Mo_3,14.26 //<br>
"evaṃ" pūrvoktaprakāreṇa | "jīvātmā brahmaiva" bhavati | 
brahmatvāpādakāny asya viśeṣaṇāny āha "nirvibhāga" iti | "nirvibhāgaḥ" 
vibhāgarahitaḥ | na hi jīvasvarūpe kaścid vibhāgo 'sti niravayavatvāt | 
"nirantaraḥ" prakāśanirbharitatvena madhye 'vakāśahīnaḥ | "sarvaśaktiḥ" 
sarvaśaktitvaṃ cāsya svapnādau pratyakṣadṛṣṭam eva | "anādyantaḥ" 
ādyantarahitatvaṃ cāsyādyantaparicchedakatvenaiva siddham | na hi 
paricchedyaḥ paricchedakasya paricchedaṃ kartuṃ śaknoti | 
"mahācitsārarūpadhṛt" | "mahācit" vimarśaśaktiḥ | tasyāḥ "sāraḥ" 
prakāśaḥ | tasya rūpaṃ dhārayati "mahācitsārarūpadhṛt" | prakāśasvarūpa 
ity arthaḥ ||&nbsp;MoT_3,14.26 ||<br>
<br>
<br>
<br>
sarvathaiva bhedakalanāṃ nirākaroti<br>
&nbsp;&nbsp;&nbsp;&nbsp;&nbsp;sarvānantatayā tv asya na kācid bhedakalpanā /<br>
&nbsp;&nbsp;&nbsp;&nbsp;&nbsp;vidyate yā hi kalanā sā tad evānubhūtitaḥ // Mo_3,14.27 //<br>
"tu" viśeṣe | "'sya" brahmaṇaḥ | "sarvānantatayā" sarvaś cāsāv anantaś 
ca "sarvānantaḥ"&nbsp;| tasya bhāvaḥ "sarvānantatā" | tayā | "kācid 
bhedakalanā" bhedākārā kalanā | bheda iti yāvat | "nā"sti | 
sarvarūpasyānantasya ca bhedāyogāt | na hi ghaṭādyapekṣayānantasya 
ghaṭaśarāvādisarvarūpasya mṛdādeḥ ghaṭabhedo yuktaḥ | nanu sarvatvam 
anantatvaṃ ca asarvāt sāntāc ca bhedakam eva | tathā ca tābhyām eva 
tasya bhedaḥ sampadyata ity | atrāha "vidyata" iti | "hi" yasmādarthe | 
"yā kalanā" bhedakalanā | "vidyate" | "sā tad eva" brahmaiva | bhavati |
 kuto | "'nubhūtitaḥ" anubhūtisvarūpataḥ | ayaṃ bhāvaḥ | yā kācit 
kalanāsti sānubhūtā na vā | na cet sā svayam asiddhā brahmaṇi bhedaṃ 
kathaṃ kuryāt | anubhūtā cet tarhi anubhavarūpaivānubhavasya ca 
cidrūpatvena brahmatvaṃ siddham eveti | brahmaiva sā bhaved 
iti&nbsp;||&nbsp;MoT_3,14.27 ||<br>
<br>
<br>
<br>
atra śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;evam etat kathaṃ brahmann ekajīvecchayākhilāḥ /<br>
&nbsp;&nbsp;&nbsp;&nbsp;&nbsp;jagajjīvā na yujyante mahājīvaikatāvaśāt // Mo_3,14.28 //<br>
he "brahman" | "etat" tvayoktam | "evaṃ" bhavati | satyam eva bhavatīty 
arthaḥ | sarveṣāṃ jīvānāṃ tatraikajīvecchānuvartitvam āśaṅkate | 
"katham" iti | "akhilāḥ jagajjīvāḥ"&nbsp;| jagati sthitā jīvāḥ 
"jagajjīvāḥ" | "mahājīvaikatāvaśāt" | "mahājīvena" 
cetyatvāditanmātrāntaprapañcavalitacinmātrākhyamahājīvena | yā "ekatā" 
aikyaṃ | tasyāḥ "vaśāt" vaśena | "ekajīvecchayā" ekasya kasyāpi 
sāmānyajīvasyecchayā | "kathaṃ na yujyante" | ayaṃ bhāvaḥ | sarveṣāṃ 
jīvānāṃ proktasvarūpamahājīvaikamayatve ekasmin jīve uditayecchayā 
sarveṣāṃ jīvānāṃ yogo yuktaḥ ||&nbsp;MoT_3,14.28 ||<br>
<br>
<br>
<br>
śrīvasiṣṭha uttaram āha<br>
&nbsp;&nbsp;&nbsp;&nbsp;&nbsp;mahājīvātma tad brahma sarvaśaktimayātmakam /<br>
&nbsp;&nbsp;&nbsp;&nbsp;&nbsp;sthitaṃ yatheccham eveha nirvibhāgaṃ nirantaram // Mo_3,14.29 //<br>
"mahājīvātma" mahājīvaḥ | "tat brahma iha yathecchaṃ" svecchāsadṛśaṃ | 
"sthitaṃ" bhavati | "tat brahma" kathambhūtaṃ | "sarvaśaktimayātmakam" |
 "sarvaśaktimayaḥ" sarvaśaktinirbharaḥ | "ātmā" yasya | tat | tādṛśam | 
sarvaśaktimayātmakatvaṃ ca brahmaṇaḥ sarvaśaktīnāṃ tata evotthānāt | 
punaḥ kathambhūtaṃ | "nirvibhāgaṃ" akhaṇḍasvarūpatvena vibhāgān 
niṣkrāntam | punaḥ kathambhūtaṃ | "nirantaram" prakāśākhyasārabharitam 
||&nbsp;MoT_3,14.29 ||<br>
<br>
<br>
<br>
nanu brahma yathecchaṃ sthitaṃ bhavatu | tataḥ kim ity | atrāha<br>
&nbsp;&nbsp;&nbsp;&nbsp;&nbsp;yad evecchati tat tasya bhavaty āśu mahātmanaḥ /<br>
&nbsp;&nbsp;&nbsp;&nbsp;&nbsp;pūrvaṃ tu naśyatīcchā cid ato dvitvam udeti tat // Mo_3,14.30 //<br>
tat brahma | "yad evecchati" icchāviṣayaṃ karoti | "tad" eva | na tv 
anyat | "tasya mahātmanaḥ" vyāpakasvarūpasya brahmaṇaḥ | "āśu" 
icchākṣaṇe eva | "bhavati" sampadyate | ekatecchānāśena dvitvotpattim 
asmāt kathayati "pūrvam" iti | "cit" icchā | nīlam utpalam itivat 
cidviśeṣitecchā jñeyā | cidviśeṣitatvaṃ cātra cidviṣayatvaṃ jñeyam | 
yata ity adhyāhāryam | tenāyam arthaḥ | yataḥ "cit" icchā&nbsp;| cidrūpa
 eva bhavāmīty evaṃrūpā ekatecchā | "pūrvaṃ" prathamasargārambhe | 
"'taḥ" saptamyarthe tasil&nbsp;asmin brahmaṇi | "tu"śabdaḥ ivārthe | 
"naśyati tu" susphūrtyaviṣayatārūpaṃ nāśaṃ yātīva | paramārthataḥ tu na 
naśyati tasyāḥ sarvatrānugamāt | iti "tu"śabdopādānam | 
cidviṣayecchānāśaś ca cetyaviṣayecchodbhūter eva jñeyaḥ | "tat" tasmāt 
kāraṇāt | "dvitvaṃ" cetyasvarūpajīvādirūpeṇa sthito dvidhābhāvaḥ | 
"udeti" prādurbhavati&nbsp;| ekatecchānāśahetubhūtatayā dvitvecchayā eva
 dvitvam udetīti bhāvaḥ ||&nbsp;MoT_3,14.30 ||<br>
<br>
<br>
<br>
dvitvodayānantaraṃ śaktikriyākramakaraṇaṃ kathayati<br>
&nbsp;&nbsp;&nbsp;&nbsp;&nbsp;paścād dvitvavibhaktānāṃ svaśaktīnāṃ prakalpitaḥ /<br>
&nbsp;&nbsp;&nbsp;&nbsp;&nbsp;anenetthaṃ hi bhavatīty evaṃ tena kriyākramaḥ // Mo_3,14.31 //<br>
"paścāt" | "tena" brahmaṇā | "dvitvavibhaktānāṃ" | "dvitvena" 
dvidhābhāvena | "vibhaktānāṃ" vibhāgena sthāpitānāṃ | "svaśaktīnāṃ" | 
"ity evaṃ" iti prakāreṇa | "kriyākramaḥ" "kalpitaḥ" | "hi" niścaye | 
"ity" "evaṃ" kathaṃ | "anena" sampadyate&nbsp;||&nbsp;MoT_3,14.31 ||<br>
<br>
<br>
<br>
sampannaṃ sveṣṭaṃ kathayati<br>
&nbsp;&nbsp;&nbsp;&nbsp;&nbsp;śaktyādyayā tayā brāhmyā niyamo yaḥ prakalpitaḥ /<br>
&nbsp;&nbsp;&nbsp;&nbsp;&nbsp;taṃ vinā nodayo 'nyāsāṃ pradhānecchaiva rohati // Mo_3,14.32 //<br>
"tayā" prasiddhay"ādyayā" mūlakāraṇabhūtayā | "brāhmyā" 
brahmasambandhinyā | "śaktyā" | "yaḥ niyamaḥ" svecchāsadṛśī niyatiḥ | 
"prakalpitaḥ" | "taṃ" niyamaṃ | "vinā" ṛte | "'nyāsāṃ" jīvasthānānām | 
"udayo na" syāt | ata ity adhyāhāryam | ataḥ "pradhānecchaiva rohati" | 
"pradhānasya" mahājīvātmabhūtasya brahmaṇaḥ | "icchaiva rohati" 
jīvecchārūpeṇa pariṇamate | tathā ca pradhānecchānuvartitvam eva | na sā
 niyamakāritvam uktam | iha tu tacchakter iti cen | na | śaktitadvator 
abhedāt ||&nbsp;MoT_3,14.32 ||<br>
<br>
<br>
<br>
etad eva nānāracanābhiḥ kathayati<br>
&nbsp;&nbsp;&nbsp;&nbsp;&nbsp;yasyā jīvābhidhānāyāḥ śaktyā yecchā phalaty asau /<br>
&nbsp;&nbsp;&nbsp;&nbsp;&nbsp;pradhānaśaktiniyamānuṣṭhānena vinā na tu // Mo_3,14.33 //<br>
"yasyāḥ jīvābhidhānāyāḥ śaktyāḥ" śaktirūpasya yasya jīvasya | "yā icchā 
phalati" phalayuktā bhavati | tasyā ity adhyāhāryam | tasyāḥ śakteḥ 
"asau" icchā | "pradhānaśaktiniyamānuṣṭhānena vinā" | "pradhānaśakteḥ" 
brahmaśakteḥ | yat "niyamānuṣṭhānaṃ" niyamakaraṇaṃ | tad "vinā na" 
bhavati | svarūpam eva na labhate&nbsp;| kā kathā tatphalasyeti bhāvaḥ 
||&nbsp;MoT_3,14.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pradhānaśaktiniyamaḥ supratiṣṭho bhaven na cet /<br>
&nbsp;&nbsp;&nbsp;&nbsp;&nbsp;tat phalaṃ śaktyaśaktatvān nehitānāṃ kvacid bhavet // Mo_3,14.34 //<br>
"pradhānaśakteḥ" brahmaśakteḥ | niyamaḥ "pradhānaśaktiniyamaḥ" | 
"supratiṣṭhaḥ" susthiraḥ | "na ced bhavet" yadi na syāt | "tat" tadā | 
rohitānāṃ "kvacit" kutrāpi deśe kāle vā | "phalaṃ na" syāt | kutaḥ | 
"śaktyaśaktatvāt" | "śaktyā" brahmaśaktyā | lakṣaṇayā tanniyamena | yat 
"śaktatvaṃ" phalaṃ prati sāmarthyaṃ | tadabhāvaḥ "aśaktatvaṃ"&nbsp;| 
tasmāt "śaktyaśaktatvāt" | yataḥ rohitānāṃ nānāvidhānāṃ kriyāṇāṃ phalaṃ 
vidyate 'taḥ anumīyate ko 'pi niyamo 'sti yena kriyāṇāṃ phalotpādanaṃ 
prati sāmarthyam astīti bhāvaḥ ||&nbsp;MoT_3,14.34 ||<br>
<br>
<br>
prakṛtam anusarati<br>
&nbsp;&nbsp;&nbsp;&nbsp;&nbsp;evaṃ brahma mahājīvo vidyate 'ntādivarjitaḥ  /<br>
&nbsp;&nbsp;&nbsp;&nbsp;&nbsp;jīvatkoṭimahākoṭī bhavaty atha na kiñcana // Mo_3,14.35 //<br>
"evaṃ" pūrvoktaprakāreṇa | "brahmāntādivarjitaḥ" antamadhyādirahitaḥ | 
"mahājīvaḥ" "vidyate" | "kuto niryānti jīvakā" iti pūrvataroktasya 
praśnasyottaram āha "jīvatkoṭī"ti | tat brahma | "jīvatkoṭimahākoṭī" | 
"jīvatāṃ" jīvanakriyākartṛkāṇāṃ | "koṭimahākoṭī" koṭimahākoṭisaṅkhye | 
"bhavati" svayam eva tadrūpo bhavati | na tu tato jīvāḥ niryāntīti 
bhāvaḥ | "atha" tathāpi | "na kiñcana" "bhavati" | cinmaye svarūpe 
tathaiva sthitatvāt ||&nbsp;MoT_3,14.35 ||<br>
<br>
<br>
<br>
nanu brahma kena jīvatāṃ yātīty | atrāha<br>
&nbsp;&nbsp;&nbsp;&nbsp;&nbsp;cetyasaṃvedanāj jīvo bhavaty āyāti saṃsṛtim /<br>
&nbsp;&nbsp;&nbsp;&nbsp;&nbsp;tadasaṃvedanād rūpaṃ śamam āyāti saṃsṛteḥ // Mo_3,14.36 //<br>
"cetyasaṃvedanāt" cidviṣayabhūtabhāvajātaparāmarśāt | brahma "jīvo 
bhavati" | tataḥ "saṃsṛtiṃ yāti" sukhaduḥkhalepasvarūpasaṃsārabhāk 
bhavati | nanu kadācit saṃsṛtir asya nivartate na vety | atrāha "tad" 
iti | "tadasaṃvedanāt" cetyāparāmarśāt | asyety adhyāhāryam | asya 
jīvasya | "saṃsṛteḥ" saṃsārasya | "rūpaṃ śamaṃ" śāntiṃ | 
"yāti"&nbsp;||&nbsp;MoT_3,14.36 ||<br>
<br>
<br>
<br>
nanu saṃsṛtyupaśamena jīvasya kiṃ sampadyata ity | atrāha<br>
&nbsp;&nbsp;&nbsp;&nbsp;&nbsp;evaṃ kaniṣṭhajīvānāṃ jyeṣṭhajīvakriyākramaiḥ /<br>
&nbsp;&nbsp;&nbsp;&nbsp;&nbsp;samudety ādyajīvatvaṃ tāmrāṇām iva hematā // Mo_3,14.37 //<br>
"evaṃ "sati saṃsṛtyupaśame sati | "jyeṣṭhajīvasya" brahmaṇaḥ | 
kriyākramaiḥ "jyeṣṭhajīvakriyākramaiḥ" | "kaniṣṭhajīvānām ādyajīvatvaṃ" 
brahmatvaṃ | "samudeti" prādurbhavati | "jyeṣṭhajīvakriyākramā" atra 
brahmakṛtāḥ kriyākramā jñātavyāḥ | brahmakṛtakriyākramasyaiva jīvānāṃ 
brahmatvāpādane samarthatvāt&nbsp;| atra dṛṣṭāntam āha "tāmrāṇām" iti | 
svarṇakārakriyākramaiḥ "tāmrāṇāṃ" yathā "hematvaṃ" samudeti | tathety 
arthaḥ ||&nbsp;MoT_3,14.37 ||<br>
<br>
<br>
<br>
pūrvataroktaṃ smarati<br>
&nbsp;&nbsp;&nbsp;&nbsp;&nbsp;atrānante parākāśe ittham eṣa gaṇo 'py asan /<br>
&nbsp;&nbsp;&nbsp;&nbsp;&nbsp;khātmaiva sann ivodeti ciccamatkaraṇātmakaḥ  // Mo_3,14.38 //<br>
"itthaṃ" pūrvoktakrameṇ"ātrānante parākāśe" prasiddhe 'parimeye cidākāśe
 | "eṣaḥ" pūrvoktaḥ | "gaṇaḥ" cetyatvādirūpaḥ prapañcaḥ | "asann api" 
"sann ivodeti" | kathambhūtaḥ&nbsp;| "khātmaiva" nakiñcidrūpa eva | 
punaḥ kathambhūtaḥ | "ciccamatkaraṇātmakaḥ" | "citaḥ" yat "camatkaraṇaṃ"
 svaśaktyāsvādakaraṇaṃ | tat "ātmā" svarūpaṃ yasya&nbsp;| saḥ 
"ciccamatkaraṇātmakaḥ" | "camatkaraṇaṃ" vinā svatantrāyāḥ citeḥ 
cetyonmukhatāyogāt&nbsp;||&nbsp;MoT_3,14.38 ||<br>
<br>
<br>
<br>
nanu camatkaraṇārtham anyāpekṣāyā avaśyambhāvāt kuto 'syāḥ svatantrādīty | atrāha<br>
&nbsp;&nbsp;&nbsp;&nbsp;&nbsp;svayam eva camatkāro yaḥ samāgamyate citā /<br>
&nbsp;&nbsp;&nbsp;&nbsp;&nbsp;bhaviṣyannāmadehādi tad ahambhāvanaṃ viduḥ // Mo_3,14.39 //<br>
"yaḥ camatkāraḥ citā" saha "svayaṃ" cidāśrayeṇa svaviṣayena ca yatnena 
vinā | "samāgamyate" svayaṃ samāgamaviṣayatāṃ bhajati | paṇḍitāḥ "tad 
ahambhāvanam" ahaṅkāraṃ | "viduḥ" | ahaṅkāro 'pi ciccamatkāra eva | kā 
kathā jīvasyeti ahambhāvagrahaṇābhiprāyaḥ | kathambhūtaṃ | 
"bhaviṣyannāmadehādi" | "bhaviṣyat nāma" ca "dehādi" ca yasya | tat | 
"nāmā"haṅkārety abhidhā | "dehaḥ" sthūlasūkṣmarūpaḥ | 
cinnairapekṣyadyotanāya "samāgamyata" iti karmakartṛvyapadeśaḥ 
||&nbsp;MoT_3,14.39 ||<br>
<br>
<br>
<br>
prakṛtaṃ cidaikyaṃ bahuvistareṇa kathayati<br>
&nbsp;&nbsp;&nbsp;&nbsp;&nbsp;cito yaḥ syāc cidālokas tanmayatvād anantakaḥ /<br>
&nbsp;&nbsp;&nbsp;&nbsp;&nbsp;sa eṣa bhuvanābhoga iti tasyāḥ prabimbati // Mo_3,14.40 //<br>
"citaḥ" anantasvabhāvasya citprakāśasya | "yaḥ ālokaḥ" 
bhāvaprakaṭanahetuḥ svabhāvaviśeṣaḥ | "syād" asti | kathambhūtaḥ | 
"tanmayatvāt" cinmayatvād | "anantakaḥ" cidvad aparimeyaḥ | 
aparimeyatvaṃ ca citaḥ parimātur abhāvena svayaṃ svasmin 
parimātṛtāsambhavāc ca jñeyam | "sa eṣaḥ" pūrvoktaḥ viṣayasya 
svavyatiriktasya cidālokaḥ | "tasyāḥ" citaḥ | "bhuvanābhoga iti" 
bhuvanavistāro 'yam iti | "pra"ti"bimbati" mālinyānādāyakatvena 
pratibimbabhāvena sphurati&nbsp;||&nbsp;MoT_3,14.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pariṇāmavikārādiśabdaiḥ saiva cid avyayā /<br>
&nbsp;&nbsp;&nbsp;&nbsp;&nbsp;tādṛgrūpyād abhedyāpi svaśaktyaiva vibudhyate // Mo_3,14.41 //<br>
"svaśaktyā eva" pramātṛbhāvena sphurantyā nijaśaktyā eva kartry"āvyayā" 
nāśarahitā&nbsp;| "saiva cit pariṇāmavikārādiśabdaiḥ" "vibudhyate" 
vijñāyate | śabdasyārthabodhaṃ prati kāraṇatvaṃ suprasiddham eveti 
nāyastam | kathambhūt"āpi" | "tādṛgrūpyāt" cidrūpatāyāḥ | "abhedyāpi" 
bhinnīkartum ayogyāpi | nanu svarūpād abhinnatve kathaṃ 
pariṇāmādiśabdavācyatvaṃ asyā iti cet | satyam | yathā toyaṃ svarūpād 
abhinnam api taraṅgatām āsādya toyapariṇāmaśabdena tadvikāraśabdena ca 
kathyate tatheyam apīti na virodhaḥ ||&nbsp;MoT_3,14.41 ||<br>
<br>
<br>
<br>
&nbsp;&nbsp;&nbsp;&nbsp;&nbsp;avicchinnavilāsātma svato yat svadanaṃ citaḥ /<br>
&nbsp;&nbsp;&nbsp;&nbsp;&nbsp;acetyasya prakāśasya jagad ity eva tat sthitam // Mo_3,14.42 //<br>
"acetyasya prakāśasya" cetyaleparahitaprakāśarūpāyāḥ "citaḥ" | "svayam" 
ayatnena&nbsp;| "yat svadanaṃ" svaśaktyāsvādaḥ bhavati | kathambhūtam | 
"avicchinnavilāsātma"&nbsp;| "avicchinavilāsaḥ" 
chedarahitasphuraṇayuktaḥ | "ātmā" yasya | tat "avicchinnavilāsātma" | 
tat "svadanaṃ jagad ity eva" jagatsvarūpeṇa | "sthitaṃ" bhavati 
||&nbsp;MoT_3,14.42 ||<br>
<br>
<br>
&nbsp;&nbsp;&nbsp;&nbsp;&nbsp;ākāśād api sūkṣmaiṣā yā śaktir vitatā citaḥ /<br>
&nbsp;&nbsp;&nbsp;&nbsp;&nbsp;sā svabhāvata evainām ahantāṃ paripaśyati // Mo_3,14.43 //<br>
"yā eṣā ākāśād api sūkṣmā"paricchedyā | "vitatā" sarvatra vyāptā | 
"citaḥ śaktiḥ" sāmarthyaṃ asti | "sā" cit | "svabhāvata eva" 
svasattayaiva | na tu yatnādinā | "enāṃ" proktaviśeṣaṇāṃ | "ahantāṃ 
paripaśyati" ahaṅkārabhāvena cetati ||&nbsp;MoT_3,14.43 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ātmany ātmātmanaivāsyā yat prasphurati vārivat /<br>
&nbsp;&nbsp;&nbsp;&nbsp;&nbsp;jagadantam ahantāṇuṃ tad evāsau prapaśyati // Mo_3,14.44 //<br>
"asyāḥ" citaḥ | "ātmā" sphurattākhyaṃ svarūpam | "ātmani" sphurattākhye 
svarūpe svasvarūpe | "ātmanā" svabhāvena | na tu yatnena | "yat 
sphurati" vilasati | kathaṃ | "vārivat" jalavat | "tad eva" sphuraṇam 
ev"āsau" cid | "ahantāṇuṃ prapaśyati" parimitāhantārūpatayā parāmṛśati |
 kīdṛśam "ahantāṇuṃ" | "jagadantam" 
jagatparyantam&nbsp;||&nbsp;MoT_3,14.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;camatkārakarī cāru yac camatkurute citiḥ /<br>
&nbsp;&nbsp;&nbsp;&nbsp;&nbsp;iyaṃ svātmani tasyaiva jagannāma kṛtaṃ tatam // Mo_3,14.45 //<br>
"camatkārakarī" camatkārakaraṇa[ ? ]"syaiva" | "tataṃ" vistīrṇaṃ | 
"jagannāma" jagad iti nāma | "kṛtaṃ" | tayaiveti śeṣaḥ 
||&nbsp;MoT_3,14.45 ||<br>
<br>
<br>
<br>
&nbsp;&nbsp;&nbsp;&nbsp;&nbsp;citaś cittvam ahaṅkāraḥ saiva rāghava kalpanā /<br>
&nbsp;&nbsp;&nbsp;&nbsp;&nbsp;tanmātrādi cid evāto dvitvaikatve kva saṃsthite  // Mo_3,14.46 //<br>
"citaḥ cittvam ahaṅkāraḥ" bhavati | ahaṅkāratayā cittvasyaiva pariṇāmād 
ity arthaḥ&nbsp;| he "rāghava" | "saivā"haṅkāra eva | "kalpanā" bhavati |
 "kalpanā"padāpekṣaṃ strītvaṃ&nbsp;| "ataḥ tanmātrādi" ahaṅkārotpannaṃ 
tanmātrādikam | "cid eva" bhavati&nbsp;| tanmātrakāraṇasyāhaṅkārasya 
cittvāt | "dvitvaikatve kva saṃsthite" bhavataḥ&nbsp;| na sta iti bhāvaḥ
 | nanu dvitvaṃ mā bhavatu | ekatvaṃ kathaṃ nāstīti cen | maivaṃ | 
svapratipakṣaṃ dvitvaṃ vinaikatvasyāpy asiddheḥ | na hi chāyāṃ vinā 
prakāśaḥ prakāśo bhavati anirvācyatvāt ||&nbsp;MoT_3,14.46 ||<br>
<br>
<br>
<br>
evaṃ cidekamayatvaṃ sarvasya prasādhya bhedatyāgaṃ śiṣyaṃ prati anuṣṭheyatvena vidadhāti<br>
&nbsp;&nbsp;&nbsp;&nbsp;&nbsp;jīvahetāv asantyāge tvaṃ cāhaṃ ceti santyaja /<br>
&nbsp;&nbsp;&nbsp;&nbsp;&nbsp;śeṣaṃ sadasator madhye bhavetyarthātmako bhavet // Mo_3,14.47 //<br>
puruṣaḥ | "ityarthātmakaḥ" | "iti"śabdākṣiptagurūpadeśavāky"ārthātmakaḥ"
 | tatpara iti yāvat | "bhavet" | "iti"śabdākṣiptaṃ gurūpadeśam āha 
"tvaṃ cāhaṃ ceti tyaja" | yena jīvatā dūre gacchatīti bhāvaḥ | punaḥ 
kiṃrūpaḥ tiṣṭhāmīty | atrāha "śeṣam" iti | "sadasatoḥ madhye" sthitaṃ 
sattvāsattvābhyām anirvacanārhaṃ | "śeṣaṃ" sarvaprapañcabādhe 'pi 
sākṣitayā śuddhaṃ cinmātraṃ | "bhava" ||&nbsp;MoT_3,14.47 ||<br>
<br>
<br>
<br>
evaṃ śiṣyaṃ prati abhedaṃ vidheyatvenoktvā tatkṛpayā punar apy abhedam eva kathayati<br>
&nbsp;&nbsp;&nbsp;&nbsp;&nbsp;citā yathādau kalitā svasattā sā tathoditā /<br>
&nbsp;&nbsp;&nbsp;&nbsp;&nbsp;abhinnā dṛśyate vyomnaḥ sattāsatte 'tha vedmy aham // Mo_3,14.48 //<br>
"citādau" sargārambhe | "svasattā" sphurāmītirūpā nijā sattā | "yathā" 
yena jīvādirūpeṇa&nbsp;| "kalitā" | asyā ity adhyāhāryam | asyāḥ citaḥ 
"sā" sattā | "tathā" tena rūpeṇ"oditā" prādurbhūtā satī | cidākāśāt 
"abhinnā dṛśyate" | jñānibhir iti śeṣaḥ | "aham" ity anena 
sattāsāmānyapramātā kathitaḥ | "athāhaṃ sattāsatte vedmi" jānāmi | na tu
 tathāstīti bhāvaḥ ||&nbsp;MoT_3,14.48 ||<br>
<br>
<br>
<br>
&nbsp;&nbsp;&nbsp;&nbsp;&nbsp;citkhaṃ khaṃ jagadīhāḥ khaṃ kham abdhivibudhācalāḥ /<br>
&nbsp;&nbsp;&nbsp;&nbsp;&nbsp;khākāraciccamatkārarūpatvān nānyad asti hi // Mo_3,14.49 //<br>
"citkhaṃ" "kham" ākāśaṃ bhavati | "jagadīhāḥ" | "jagatāṃ" 
hitāhitaprāptiparihārārthāḥ ceṣṭāḥ&nbsp;| "khaṃ" bhavanti | "abdhiś" ca 
"vibudhāś" c"ācalāś" ca | te api "kham" eva bhavanti&nbsp;| atra 
hetutvenottarārdham āha "khākāre"ti | "hi" yasmādarthe | "khākāraḥ" yaḥ 
"ciccamatkāraḥ" | sa eva "rūpaṃ" yasya | saḥ | tasya bhāvaḥ tat"tvaṃ" | 
tasmāt "khākāraciccamatkārarūpatvāt" | "anyat nāsti" | yataḥ sarvaṃ 
kharūpaṃ ciccamatkāramātrarūpaṃ bhavatīty arthaḥ ||&nbsp;MoT_3,14.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yo yadvilāsas tasmāt sa na kadācana bhidyate  /<br>
&nbsp;&nbsp;&nbsp;&nbsp;&nbsp;api sāvayavāt tattvāt kaivānavayave kathā // Mo_3,14.50 //<br>
"yaḥ yadvilāsaḥ" yasya sphuraṇaṃ bhavati | "saḥ sāvayavāt" "tattvād api 
tasmāt kadā na" jātu na | "bhidyate" | na hi kaścit taraṅgaṃ toyāt 
bhinnaṃ vadatīti bhāvaḥ&nbsp;| "anavayave" avayavarahite | svapne 'pi 
tad vācyam iti bhāvaḥ ||&nbsp;MoT_3,14.50 ||<br>
<br>
<br>
<br>
nanu citaḥ jagadrūpatve 'pi tadgrāhiṇyā anyasyāś citaḥ sadbhāvāt nābhedamayatety&nbsp;| atrāha<br>
&nbsp;&nbsp;&nbsp;&nbsp;&nbsp;citer nityam acetyāyāś cin nāsty avitatākṛteḥ /<br>
&nbsp;&nbsp;&nbsp;&nbsp;&nbsp;yad rūpaṃ jagato rūpaṃ tattatsphuraṇarūpiṇaḥ // Mo_3,14.51 //<br>
"nityam acetyāyāḥ" cetitum ayogyāyāḥ | "citeḥ cit" svagrāhiṇī cit | 
"nāsti" cidrūpatvahāner iti bhāvaḥ | "citeḥ" kathambhūtāyāḥ | 
"avitatākṛteḥ" | sūkṣmatay"āvitatā" kutrāpi na sthit"ākṛtiḥ "rūpaṃ 
yasyāḥ | sā | tasyāḥ | nanu etad asiddhaṃ | sphurāmītirūpeṇa yuktatvād 
ity | atrāha "yad rūpam" iti | "yad rūpaṃ" | "yat" sphurāmītyādikaṃ | 
"rūpaṃ" bhavati | tad ity adhyāhāryam | tat "jagata" eva "rūpam" | na tu
 citeḥ | mukhyataḥ cititvaṃ hi sphurāmīty asya grāhikāyāḥ citer eva | 
sphurāmīti grāhyarūpāyās tu gauṇaṃ cititvaṃ bhavad api na jagattvaṃ 
vyabhicarati | kathambhūtasya "jagataḥ" | "tattatsphuraṇarūpiṇaḥ" | 
"tattatsphuraṇāni" sphurāmītyādīni | "rūpaṃ" yasya | tat | tasya 
"tattatsphuraṇarūpiṇaḥ" | yat kiñcic cetyatām āyāti tat sarvaṃ jagad 
evety arthaḥ&nbsp;||&nbsp;MoT_3,14.51 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mano buddhir ahaṅkāro bhūtāni girayo diśaḥ /<br>
&nbsp;&nbsp;&nbsp;&nbsp;&nbsp;iti paryāyaracanā citas tattvāj jagatsthiteḥ // Mo_3,14.52 //<br>
"mano buddhir" ityādirūpeṇoktā śabdasantatiḥ | "citaḥ paryāyaracanā" 
bhavati | kutaḥ&nbsp;| "jagatsthiteḥ" manobuddhyādirūpāyāḥ jagatsthiteḥ |
 "tattvāt" cidrūpatvāt&nbsp;| sarve śabdāḥ cidvācakā eveti bhāvaḥ 
||&nbsp;MoT_3,14.52 ||<br>
<br>
<br>
&nbsp;&nbsp;&nbsp;&nbsp;&nbsp;citaś cittvaṃ jagad viddhi nājagac cittvam asti hi /<br>
&nbsp;&nbsp;&nbsp;&nbsp;&nbsp;ajagattvād acic cit syād bhāvābhedāj jagat kutaḥ // Mo_3,14.53 //<br>
"citaḥ" sambandhi "cittvaṃ" cidbhāvaṃ | yena sā cid iti nāmayogyā 
bhavati sa ko 'pi dharmaḥ | tam iti yāvat | "jagat viddhi" jānīhi | atra
 hetum āha "ne"ti | "hi" yasmāt kāraṇāt | "cittvam ajagat" jagato 
vyatiriktaṃ | "nāsti" | cetyarūpajagadabhāve 'nirvācyāyāḥ citaḥ sphuṭaṃ 
cittvāyogyatvāt | avāntaraṃ phalitam āha "ajagad" iti | ata ity 
adhyāhāryam | ato hetoḥ | "cit ajagattvād" dhetor | "acit syāt" 
cinnāmayogyā na syāt&nbsp;| yadi jagan na syād anirvācyāyāḥ citer api 
cittvaṃ na syād iti bhāvaḥ | paramaṃ phalitam āha "bhāvābhedād" iti | 
"bhāvābhedāt" pūrvanyāyasiddhena cijjagator abhedena siddhāt 
padārthābhedāt | "jagat kutaḥ" kathaṃ | syāt | cittvajagator abhede sati
 cittvasya cidekamayatayā cita eva sarvathā sthitatvāt jagan nāstīti 
bhāvaḥ ||&nbsp;MoT_3,14.53 ||<br>
<br>
<br>
<br>
&nbsp;&nbsp;&nbsp;&nbsp;&nbsp;citer maricabījasya nijā yāntaś camatkṛtiḥ /<br>
&nbsp;&nbsp;&nbsp;&nbsp;&nbsp;saivaiṣā jīvatanmātramātraṃ jagad iti sthitā // Mo_3,14.54 //<br>
"citeḥ" cinnāmnaḥ | "maricabījasyāntaḥ" madhye | "yā camatkṛtiḥ" arthāt 
tīkṣṇatāsthānīyaḥ svaśaktyāsvādākhyaḥ camatkāraḥ | bhavati | "saivaiṣā 
jagad iti" jagadrūpeṇa | "sthitā" bhavati | kathambhūtaṃ "jagat" | 
"jīvatanmātramātraṃ" kevalaṃ jīvapañcatanmātrasvarūpaṃ | na tu 
sthūlabhūtamayaṃ | svapnanyāyena sthūlatāyā 
asatyatvāt&nbsp;||&nbsp;MoT_3,14.54 ||<br>
<br>
<br>
&nbsp;&nbsp;&nbsp;&nbsp;&nbsp;cittvāt svaśaktikacanaṃ yad ahambhāvanaṃ citeḥ /<br>
&nbsp;&nbsp;&nbsp;&nbsp;&nbsp;jīvaḥ spandātmakarmātmā bhaviṣyadabhidho hy asau // Mo_3,14.55 //<br>
"citeḥ" "svaśaktikacanaṃ" svaśaktisphuraṇarūpaṃ | "ahambhāvanaṃ yad" 
asti | kutaḥ&nbsp;| "cittvāt" cidbhāvākhyāt hetoḥ | "hi" niścaye | 
"asau" svaśaktisphuraṇaṃ | "jīvaḥ" bhavati&nbsp;| "jīvā"pekṣayā 
puṃliṅgatā | kathambhūto "jīvaḥ" | "spandātma" 
kiñcitsphuraṇarūpaṃ&nbsp;| yat "karma" | tat "ātmā" svarūpaṃ | yasya | 
"spandātmakarmātmā" citspandarūpa evety arthaḥ | punaḥ kathambhūtaḥ | 
"bhaviṣyadabhidhaḥ" vaikharīprādurbhāva ity 
arthaḥ&nbsp;||&nbsp;MoT_3,14.55 ||<br>
<br>
<br>
&nbsp;&nbsp;&nbsp;&nbsp;&nbsp;yac cic cittvena kalanaṃ susampādyābhidhārthadik /<br>
&nbsp;&nbsp;&nbsp;&nbsp;&nbsp;vyavacchedavikārais tad bhidyate 'to na vidyate // Mo_3,14.56 //<br>
"cit" ārṣaḥ ṣaṣṭhīlopaḥ citaḥ | "yat cittvena" cidbhāvena | "kalanaṃ" 
paricchedaḥ | bhavati | kathambhūtaṃ | "susampādyā" sukhena 
"sampādayituṃ" śaky"ābhidhārthadik" nāmārthaleśaḥ yena | tat 
"susampādyābhidhārthadik" | paricchinnasyaiva hi vastunaḥ nāma 
tadvācyatvaṃ ca kartuṃ śakyaṃ | "tat bhidyate" citaḥ bhinnatvena 
sthīyate | kaiḥ | "vyavacchedavikāraiḥ" | cittaṃ na spṛśatīti yāvat | 
bhavantu jaḍebhyaḥ bhinnatāpādanāni | ta eva vikārāḥ | taiḥ | 
tadyuktatvād iti yāvat | cito bhinnaṃ | kā hānir ity | atrāh"āta" iti | 
"ataḥ" cito bhinnatvāt | "na vidyate" | cidbhinnasya cetyamānatāyogāt | 
tadayoge ca sato 'pi | tasyāsaṅkalpatvāt | cidrūpatvena kalanābhāvena 
vyarthasya cittvasyāpy abhāvaḥ | cittvābhāve ca jagato 'bhāvaḥ | 
tadabhāve ca śuddhasya cinmātrasyaiva sāmrājyam iti bhāvaḥ 
||&nbsp;MoT_3,14.56 ||<br>
<br>
<br>
<br>
nanu bhavatu cidekamayatvaṃ sarvasya | tadaṃśabhūtayoḥ kartṛkarmaṇos tu parasparaṃ bhedo durnivāra ity | atrāha<br>
&nbsp;&nbsp;&nbsp;&nbsp;&nbsp;citspandarūpiṇor asti na bhedaḥ kartṛkarmaṇoḥ /<br>
&nbsp;&nbsp;&nbsp;&nbsp;&nbsp;spandamātraṃ bhavet karma sa eva puruṣaḥ smṛtaḥ // Mo_3,14.57 //<br>
"citspandarūpiṇoḥ" citsphūrtyākhyarūpayuktayoḥ | "kartṛkarmaṇoḥ bhedaḥ 
nāsti"&nbsp;| katham etad ity | atrāha "spande"ti | "spandamātraṃ karma 
bhavet" | bahiḥspandasyaiva karmatvadarśanāt | "sa eva puruṣaḥ smṛtaḥ" |
 paṇḍitair iti śeṣaḥ | ayaṃ bhāvaḥ | antaḥ vicāryamāṇaṃ jñānaṃ vinā na 
kiñcil labhyate | ghaṭapaṭādiś ca bahirbhūtaḥ | ataḥ jñānasya taiḥ saha 
ko 'pi sambandho nāstīti śuddhaṃ jñānaṃ śiṣṭaṃ&nbsp;| sa eva ca citaḥ 
sphuraṇākhyaḥ spandaḥ | tad eva karma | bahiḥsthitasya 
śarīracalanādirūpasya karmaṇo 'pi tatpūrvakatvāt | tat tattvam eva | sa 
eva ca puruṣaḥ | antar anyasyānupalambhāt bahiḥśarīrasya mṛtpiṇḍarūpasya
 puruṣatvāyogāt iti siddhaṃ karmaṇaḥ puruṣatvam&nbsp;||&nbsp;MoT_3,14.57
 ||<br>
<br>
<br>
<br>
sarvasya jīvāder vargasyaikatvaṃ sādhayati<br>
&nbsp;&nbsp;&nbsp;&nbsp;&nbsp;jīvaś cittve parispandaḥ puṃsāṃ cittaṃ sa eva ca /<br>
&nbsp;&nbsp;&nbsp;&nbsp;&nbsp;manas tv indriyarūpaṃ san nānānānaiva gacchati // Mo_3,14.58 //<br>
"jīvaḥ cittve" cidbhāve | citsvarūpa iti yāvat | "parispandaḥ" bhavati |
 "puṃsāṃ sa eva" karmāparaparyāyaṃ "cittaṃ" bhavati | parispanda "eva 
ca" | citspandatvavyatiriktasya jīvasya cittasya vābhāvāt | "tu" viśeṣe |
 "mana" eva citspandarūpaṃ cittam | "indriyarūpaṃ sat" | "nānānānā"tvaṃ 
"gacchati" | "cittaṃ" kathambhūtam "eva"&nbsp;| "anānaiva" | 
paramārthataḥ ekatvāt nānātvarahitaṃ | idam atra tātparyam | "jīvas" 
tāvat citspanda eva&nbsp;| taccittam api vikalpātmakaṃ tathaiva | tad 
eva ca cittam indriyarūpeṇa pariṇamate&nbsp;| tataś ca 
svapariṇāmabhūtendriyadvāreṇa bahir nirgatya 
rūpādipañcakasvarūpaviṣayarūpatām āpadyate | tataś ca 
tadādhārabhūtapañcakatām āsādyate | tataś ca tatkāryabhāvena pariṇamate 
iti citspanda eva sthūlasūkṣmabhāvarūpeṇa sthitaḥ | sa ca cidavyatirikta
 iti sarvaṃ cidrūpam eva sthitam iti ||&nbsp;MoT_3,14.58 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śāntāśeṣaviśeṣaṃ hi citprakāśacchaṭā jagat /<br>
&nbsp;&nbsp;&nbsp;&nbsp;&nbsp;kāryakāraṇakāditvaṃ tasmād anyan na vidyate // Mo_3,14.59 //<br>
"hi" yasmāt arthe | 'śeṣaṃ samastaṃ "jagat citprakāśacchaṭā" citprakāśe 
siddhapadārthapaṅktimayatvāt citprakāśapaṅktiḥ | bhavati | kathambhūtaṃ |
 "śāntāśeṣaviśeṣaṃ" | "śāntāḥ" cinmātre pralīnāḥ | "aśeṣāḥ" samastāḥ | 
"viśeṣāḥ" bhāvāḥ yasya | tat | "tasmāt" tato hetoḥ | 
"kāryakāraṇakāditvam anyat" cinmātrāt pṛthak | "na vidyate" | 
kāryakāraṇatvāder api jagattvena citprakāśacchaṭātvānapāyāt 
||&nbsp;MoT_3,14.59 ||<br>
<br>
<br>
<br>
&nbsp;&nbsp;&nbsp;&nbsp;&nbsp;acchedyo 'ham adāhyo 'yam akledyo 'śoṣya eva ca /<br>
&nbsp;&nbsp;&nbsp;&nbsp;&nbsp;nityaḥ satatagaḥ sthāṇur acalo 'ham iti sthitam // Mo_3,14.60 //<br>
sarvasya jīvāder jagataḥ citprakāśamayatve sati "iti sthitam" bhavati | 
ayaṃ niścaya eva pratiṣṭhito bhavati iti | kim "iti" | "ahaṃ" 
citprakāśarūpaḥ aham | "acchedyaḥ" aśarīravat chedayogyo nāsmi | evam 
"adāhyo 'yam" ity ādāv api sambandhanīyam | "ahaṃ nityo" 'smi | nityatve
 viśeṣaṇadvāreṇa hetum āha "satataga" iti | sarvakālaga ity arthaḥ | 
punaḥ kathambhūtaḥ | "sthāṇuḥ" svasvarūpe dṛḍhaṃ sthitaḥ | atrāpi hetum 
viśeṣaṇatvenāh"ācala" iti | yataḥ niṣkampa ity arthaḥ 
||&nbsp;MoT_3,14.60 ||<br>
<br>
<br>
<br>
nanu cidekamayatve sati vādinaḥ kimarthaṃ vivadanti ity | atrāha<br>
&nbsp;&nbsp;&nbsp;&nbsp;&nbsp;vivadante yathā hy atra vivadante tathā bhramaiḥ /<br>
&nbsp;&nbsp;&nbsp;&nbsp;&nbsp;bhramanto na vayaṃ tv ete jātā vigatavibhramāḥ // Mo_3,14.61 //<br>
vādina iti śeṣaḥ | vādinaḥ tārkikādayaḥ | "atra" citprakāśe | "yathā" 
yena prakāreṇa&nbsp;| "vivadante" vivādaṃ kurvanti | "tathā bhramaiḥ" 
mithyājñānaiḥ | "vivadante" | jñātatattvānāṃ vivādābhāvāt | tathā hi | 
tārkikāḥ ātmānaṃ jñānaguṇaṃ saṃsāriṇaṃ ca kathayanti | sāṅkhyāḥ udāsīnaṃ
 jñānarūpam api paramāṇurūpam | cārvākā bhūtarūpaṃ | bauddhāḥ śūnyarūpaṃ
 | vedāntinaḥ śāntasvarūpaṃ | evam anye 'py anyat kiñcit | yady api ete 
'dhikārikṛpayaiva vivadante tathāpi adhikāriṇāṃ tattatpadaniṣṭhānām 
adhaḥsthaṃ padaṃ parityajyordhvapadagamanārthaṃ vādināṃ bhramaḥ uktaḥ | 
yadi vādinaḥ bhrameṇa vivadante tarhi yūyaṃ kathaṃ sthitāḥ ity | atrāha 
"bhramanta" iti | "tu" vyatireke | "ete vayaṃ vigatabhramāḥ" 
vādyuktanānāguṇottīrṇaśuddhacinmātrāṅgīkārāt dūrībhūtamithyājñānāḥ | 
"jātāḥ" | kathambhūtāḥ | "na bhramanta" ity arthaḥ | nanu śrīvasiṣṭhena 
tanmatanirāsapareṇa vivāda eva kṛtaḥ | maivam | bodhanārthatanmatanirāse
 'pi cinmātrāṅgīkāreṇaiva sarvamatāṅgīkārāt | cinmātraṃ hi sarve 
'ṅgīkurvanty eva | kiṃ tu tadviśeṣeṣu vivadante ||&nbsp;MoT_3,14.61 ||<br>
<br>
<br>
punar api cidekamayatvam eva kathayati<br>
&nbsp;&nbsp;&nbsp;&nbsp;&nbsp;dṛśye mūrte 'jñasaṃrūḍhe vikārādi pṛthag bhavet /<br>
&nbsp;&nbsp;&nbsp;&nbsp;&nbsp;nāmūrte tajjñakacite citkhe sadasadātmani // Mo_3,14.62 //<br>
"mūrte" sthūle | "dṛśye" dṛśikriyāviṣaye bhāvajāte | kathambhūte | 
"'jñasaṃrūḍhe" | "ajñeṣu" mūrkheṣu | "saṃrūḍhe" dṛḍhībhūte | mūrkhajñāte
 iti yāvat | "vikārādi" | "ādi"śabdāt pariṇāmāder grahaṇam | "pṛthak 
bhavet" | sthūlasya dṛśyasya vikārādidharmādhikaraṇatve yogyatāstīti 
bhāvaḥ | "amūrte" sūkṣme | "tajjñakacite" tattvajñeṣu sphurite | 
"citkhe" cidākāśe | vikārādi pṛthak "na" bhavet | kathambhūte "citkhe" |
 "sadasadātmani" sadasatsvarūpe | vikārādi yadi sat tadāpi tanmayam eva |
 yady asat tadāpi tathaiveti bhāvaḥ ||&nbsp;MoT_3,14.62 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cittattvaṃ cetyarasataḥ śaktīḥ kālādināmikāḥ /<br>
&nbsp;&nbsp;&nbsp;&nbsp;&nbsp;tanoty ākāśaviśadāś cinmadhuśrīḥ svamañjarīḥ // Mo_3,14.63 //<br>
"cinmadhuśrīḥ" cidākhyāvasantalakṣmīḥ | "kālādināmikāḥ" 
kāladeśādināmayuktāḥ | "śaktīḥ svamañjarīḥ tanoti" vistārayati | kutaḥ |
 "cetyarasataḥ" cetyāsvādena yuktam | yuktaṃ ca vasantalakṣmyāḥ rasena 
mañjarītananam | "śaktīḥ" kiṃ | "cittattvam" cinmātrarūpiṇya eva | 
śaktitadvator abhedāt | punaḥ kathambhūtāḥ | "ākāśaviśadāḥ" | na tu 
bhāsamānasthūlarūpayuktāḥ ||&nbsp;MoT_3,14.63 ||<br>
<br>
<br>
<br>
svabhāvena cinmātrasya cetyarūpatayā sphuraṇaṃ kathayati<br>
&nbsp;&nbsp;&nbsp;&nbsp;&nbsp;svayaṃ vicitraṃ sphurati citkañcukam anāhatam /<br>
&nbsp;&nbsp;&nbsp;&nbsp;&nbsp;svayaṃ vicitraṃ kacati cidratnam apakāraṇam // Mo_3,14.64 //<br>
"citkañcukam" | "kañcukaṃ" lakṣaṇayā paṭaḥ | cidākhyaḥ paṭaḥ | "svayaṃ" 
svabhāvena | "vicitraṃ sphurati" citrapaṭavat vicitratāyuktaṃ bhavatīty 
arthaḥ | vicitratā cārthacetyakṛtā jñeyā | tathā "cidratnaṃ svayaṃ 
vicitraṃ kacati" | ratnasya ca kacanaṃ yuktam eva | "svayam" ity 
asyārthaṃ svayam evāh"āpakāraṇaṃ" iti ||&nbsp;MoT_3,14.64 ||<br>
<br>
<br>
&nbsp;&nbsp;&nbsp;&nbsp;&nbsp;svayaṃ vilakṣaṇaspandaś cidvāyur ajaḍātmakaḥ /<br>
&nbsp;&nbsp;&nbsp;&nbsp;&nbsp;svayaṃ vicitravalanaṃ cidvāri na nikhātagam // Mo_3,14.65 //<br>
"vilakṣaṇaspandaḥ" bāhyavāyoḥ vyatiriktaspandayuktaḥ | atra hetutvena 
viśeṣaṇam āha "ajaḍātmaka" iti | jaḍājaḍayoḥ spando 'vaśyaṃ vilakṣaṇa 
eva syād iti bhāvaḥ | "vāri nikhātagaṃ" sat | "vicitravalanaṃ" 
vicitrasphuraṇaṃ bhavati | "cidvāri" tu "nikhātagaṃ" sat | 
"vicitravalanaṃ" "na" bhavati ||&nbsp;MoT_3,14.65 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svayaṃ vicitradhātūccaiś cicchṛṅgam apanirmitam /<br>
&nbsp;&nbsp;&nbsp;&nbsp;&nbsp;svayaṃ citrarasollāsā cijjyotsnā satatoditā // Mo_3,14.66 //<br>
"uccaiḥ" "cicchṛṅgam apanirmitam" nirmāṇarahitam | "vicitradhātu" | 
"vicitrā" nānāvidhāḥ | "dhātavaḥ" bhūtākhyāni kāraṇadravyāṇi | yasmin | 
tat | bhavati | śṛṅgam api vicitradhātu vicitragairikādidhātuyuktaṃ 
bhavati | kiṃ tu nirmitam&nbsp;| "svayaṃ cijjyotsnā" "citrarasollāsā" 
nānāvidhacetyarasollāsayuktā | tayā "satatoditā" bhavati | 
bāhyajyotsnāpi vicitrāmṛtarasollāsayuktā bhavati | kiṃ tu śuklapakṣa 
evoditā bhavati&nbsp;||&nbsp;MoT_3,14.66 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svayaṃ sadaiva prakaṭaś cidāloko 'malātmakaḥ /<br>
&nbsp;&nbsp;&nbsp;&nbsp;&nbsp;svayam astaṅgatevājñe jñe jñānād uditā citiḥ // Mo_3,14.67 //<br>
ālokasya prakaṭatāguṇayuktatvāt iti bhāvaḥ | "svayam" iti | "citiḥ 
svayaṃ ajñe" mūrkhe | "'staṅgateva" bhavati | astaṅgatatvaṃ ca asyāḥ 
sthitāyāḥ api jñānāviṣayībhāva evāta "iva"śabdopādānam | "citiḥ svayaṃ 
jñe" jñānayukte | "jñānād uditā" bhavati&nbsp;| yathākāśe jvalann api 
sūryo 'ndhaṃ praty anuditaḥ | netrasahitaṃ prati tūditaḥ | evam iyam 
apīti bhāvaḥ ||&nbsp;MoT_3,14.67 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svayaṃ jaḍeṣu jāḍyena padaṃ sauṣuptam āgatā /<br>
&nbsp;&nbsp;&nbsp;&nbsp;&nbsp;svayaṃ spandi tathāspandi cittvāc citimahānabhaḥ // Mo_3,14.68 //<br>
citiḥ "jaḍeṣu" sthāvarādiṣu | "jāḍyena" jaḍabhāvena | "svayaṃ 
sauṣuptapadaṃ" suṣuptisthānam | "āgatā" bhavati | "citimahānabhaḥ" 
cidākhyo mahākāśaḥ | "svayam spandi" sphurattāyuktaṃ bhavati | "tathā" 
tena prakāreṇ"āspandi" śāntatāyukto bhavati | bāhyākāśasya tu vātarūpeṇa
 saspandatvaṃ svarūpeṇāspandatvam ||&nbsp;MoT_3,14.68 ||<br>
<br>
<br>
<br>
guṇini guṇavat citi jagataḥ sadasattvaṃ kathayati<br>
&nbsp;&nbsp;&nbsp;&nbsp;&nbsp;citprakāśaprakāśo hi jagad asti ca nāsti ca /<br>
&nbsp;&nbsp;&nbsp;&nbsp;&nbsp;cidākāśaikaśūnyatvaṃ jagad asti ca nāsti ca // Mo_3,14.69 //<br>
"hi" niścaye | "citprakāśaprakāśaḥ" | "citprakāśasya" cidākhyasya 
tejasaḥ | "prakāśaḥ" ālokākhyaguṇabhūtaḥ | "jagat asti ca nāsti ca" | 
"ca"kāraḥ svayaṃ astitvanāstitvayoḥ samapradhānatvaṃ dyotayati | ayaṃ 
bhāvaḥ | yathā tejorūpe guṇini ālokākhyo guṇaḥ bhedena bhāsamānatvāt 
asti | tato vyatirekeṇa labdhum aśakyatvān nāsti | tathā jagad api 
cidākhye ādhārabhūte guṇini bhāsamānatvād asti | tadvyatirekeṇa labdhum 
aśakyatvān nāstīti | evam agre 'pi yojyam | "cidākāśe"ti | 
cidākāśasyaikaṃ "śūnyatvaṃ" śūnyatvākhyo guṇaḥ | "cidākāśaikaśūnyatvam" 
||&nbsp;MoT_3,14.69 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cidālokamahārūpaṃ jagad asti ca nāsti ca /<br>
&nbsp;&nbsp;&nbsp;&nbsp;&nbsp;cinmārutaghanaspando jagad asti ca nāsti ca // Mo_3,14.70 //<br>
"mahārūpaṃ" bhāsuraḥ śuklākhyaguṇaḥ | "cinmārute"ti | spandasya ca vāyuguṇatvaṃ prasiddham eva ||&nbsp;MoT_3,14.70 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cidghanadhvāntakṛṣṇatvaṃ jagad asti ca nāsti ca /<br>
&nbsp;&nbsp;&nbsp;&nbsp;&nbsp;cidarkālokadivaso jagad asti ca nāsti ca // Mo_3,14.71 //<br>
"dhvāntasya" ca "kṛṣṇatvaṃ" guṇaḥ | "cidarke"ti | divasasyārkālokānuvidhāyitvāt tadguṇatvam ||&nbsp;MoT_3,14.71 ||<br>
<br>
<br>
pūrvoktaṃ dṛḍhayituṃ sarvathā cidguṇatvam eva jagataḥ kathayati<br>
&nbsp;&nbsp;&nbsp;&nbsp;&nbsp;citkajjalarajaḥśailaparamāṇur jagadbhramaḥ /<br>
&nbsp;&nbsp;&nbsp;&nbsp;&nbsp;cidagnyauṣṇyaṃ jagallekhā jagac cicchaṅkhaśuklatā // Mo_3,14.72 //<br>
"cit" eva "kajjalarajaḥśailaḥ" añjanādriḥ | tasya "paramāṇuḥ" | 
paramāṇoḥ parvataguṇatvaṃ tadāśritatvenopacārāj jñeyam | jagadākāraḥ 
"jagadbhramaḥ" | jagad iti yāvat | "jagallekhā" jagatpaṅktiḥ 
||&nbsp;MoT_3,14.72 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jagac cicchailajaṭharaṃ cijjaladravatā jagat /<br>
&nbsp;&nbsp;&nbsp;&nbsp;&nbsp;jagac cidikṣumādhuryaṃ citkṣīrasnigdhatā jagat // Mo_3,14.73 //<br>
"jagat cicchailasya jaṭharam" antaḥsthaḥ sārarūpaḥ bhāgaḥ | bhavati | 
"dravatā" dravatvaṃ | "snigdhatā" snehākhyo guṇaḥ ||&nbsp;MoT_3,14.73 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jagac ciddhimaśītatvaṃ cijjvālājvalanaṃ jagat /<br>
&nbsp;&nbsp;&nbsp;&nbsp;&nbsp;jagac citsarpiṣi sneho vīciś citsarito jagat // Mo_3,14.74 //<br>
"cijjvālā" cidākhyāgniśikhā | tasyā "jvalanaṃ" jvalanakriyā | "vīceḥ" racanārūpatvāt jalaguṇatvam ||&nbsp;MoT_3,14.74 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jagac citkṣaudramādhuryaṃ jagac citkanakāṅgadam /<br>
&nbsp;&nbsp;&nbsp;&nbsp;&nbsp;jagac citpuṣpasaugandhyaṃ cillatāgraphalaṃ jagat // Mo_3,14.75 //<br>
rūpatvena guṇatvam | phalasya latāguṇatvaṃ tadāśritatvenopacārāt ||&nbsp;MoT_3,14.75 ||<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;citsattaiva jagatsattā jagatsattaiva cidvapuḥ /<br>
&nbsp;&nbsp;&nbsp;&nbsp;&nbsp;atra bhedavikārādi na khe malam iva sthitam // Mo_3,14.76 //<br>
ataḥ "citsattaiva jagatsattā" bhavati | "jagatsattaiva cidvapur" bhavati
 | na hi guṇasattā guṇino bhinnā guṇisattā ca guṇād bhinnā bhavatīti 
bhāvaḥ | "atra" cijjagatoḥ | "bhedavikārādi" | "ādi"śabdena pariṇāmāder 
grahaṇam | "sthitaṃ na" bhava-ti&nbsp;| kim "iva"&nbsp;| "khe" ākāśe | 
"malam iva" ||&nbsp;MoT_3,14.76 ||<br>
<br>
<br>
jagataḥ sadasanmayatām upasaṃharati<br>
&nbsp;&nbsp;&nbsp;&nbsp;&nbsp;itīdaṃ sanmayatvena sadasad bhuvanatrayam /<br>
&nbsp;&nbsp;&nbsp;&nbsp;&nbsp;avikalpyatadātmatvāt sattāsatte tad eva vā // Mo_3,14.77 //<br>
"iti" pūrvoktaprakāreṇa | "bhuvanatrayaṃ" bhūrbhuvaḥsvarākhyaṃ 
jāgradādikaṃ vā bhuvanatritayaṃ | "sanmayatvena" 
satsvarūpacidvikāratvena | "sadasad" bhavati&nbsp;| mūlakāraṇāyāḥ citaḥ 
sadasadasattve sattāsattādhāratvakṛtaṃ bhedam āśaṅkyāha "avikalpye"ti | 
"vā"śabdaḥ pakṣāntaradyotakaḥ | "tad eva" tribhuvanam eva | "sattāsatte"
 bhavati&nbsp;| kutaḥ | "avikalpyatadātmatvāt" | "avikalpyaḥ" 
sattvāsattvavikalpāyogyaḥ | yaḥ "tadātmā" cidātmā | tasya bhāvaḥ 
tat"tvaṃ"| tasmāt | ayaṃ bhāvaḥ | sadasad iti padadvayam 
astināstikriyākartāraṃ kathayati | tathā ca kartṛkarmavikalpaḥ 
durnivāraḥ | sattāsatte tu śuddhanirālambāstināstikriyāvācake 'vikalpyaṃ
 citsvarūpam eva kathayataḥ | tadabhinnasya tribhuvanasyāpi 
sattāsattātvam eva yuktaṃ | na sadasattvam iti&nbsp;||&nbsp;MoT_3,14.77 
||<br>
<br>
<br>
<br>
nanu jagadbrahmaṇor avayavāvayavibhāvo 'stu ity | atrāha<br>
&nbsp;&nbsp;&nbsp;&nbsp;&nbsp;avayavāvayavitāśabdārthau śaśaśṛṅgavat /<br>
&nbsp;&nbsp;&nbsp;&nbsp;&nbsp;anubhūtyapalāpāya kalpitau yair dhig astu tān // Mo_3,14.78 //<br>
"yaiḥ" jaḍaiḥ | "anubhūtyapalāpāya" jagaccidaikyākhyam anubhavam 
apalapituṃ | "avayavāvayavitāśabdaḥ" avayavāvayavibhāvākhyaḥ śabdaḥ | 
"arthaḥ" tadvācyaḥ sambandhaviśeṣaḥ | tau "avayavāvayavitāśabdārthau" | 
"kalpitau" svavikalpena sambhāvitau&nbsp;| kathaṃ "kalpitau" | 
"śaśaśṛṅgavat" | yathā kaścid bahir asad api śaśaśṛṅgaṃ kalpayati | 
tathety arthaḥ | "tān dhig astu" te dhikkāraviṣayā evety arthaḥ | 
dhikkāraviṣayatvaṃ ca teṣāṃ avayavābhinnasyāvayavinaḥ bhedena jñānāt | 
na hy avayavabhinno 'vayavī nāma kaścid astīti bhāvaḥ 
||&nbsp;MoT_3,14.78 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na vidyate jagad yatra sādridyūrvīnadīśvaram /<br>
&nbsp;&nbsp;&nbsp;&nbsp;&nbsp;cidekatvāt prasaṅgaḥ syāt kas tatretaravibhrame // Mo_3,14.79 //<br>
"yatra" yasmin cidrūpākhye sthāne | "sādridyūrvīnadīśvaram" 
parvatākāśabhūmisamudrasahitaṃ | "jagat" | "cidekatvāt" cidaikyāt | "na 
vidyate" | "tatretaravibhrame" ṣaṣṭhyarthe saptamī | "itarasya" 
tatkāryarūpasya "bhramasya" | "kaḥ prasaṅgaḥ"&nbsp;||&nbsp;MoT_3,14.79 
||<br>
<br>
<br>
<br>
citaḥ sarvamayatvaṃ śilādṛṣṭāntena kathayati<br>
&nbsp;&nbsp;&nbsp;&nbsp;&nbsp;śilāhṛdayapīnāpi svākāśaviśadaiva cit /<br>
&nbsp;&nbsp;&nbsp;&nbsp;&nbsp;dhatte 'ntar akhilaṃ śāntaṃ sanniveṣaṃ yathā śilā // Mo_3,14.80 //<br>
"cit śāntaṃ" paramārthato bhāvābhāvādikṣobharahitaṃ | "akhilaṃ" samastaṃ
 | "sanniveśaṃ" cetyākhyaṃ racanāviśeṣam | "antaḥ" svamadhya eva | 
"dhatte" | kathambhūt"aiva" | "śilāhṛdayapīnāpi" | 
prakāśākhyasārabharitatvena śilāhṛdayavat "pīnāpi" satī&nbsp;| 
"svākāśaviśadaiva" | "su"ṣṭhu "ākāśa"vat "viśadā" nirmalā "eva" | na tu 
jagadantardhāraṇe yogyā | atra dṛṣṭāntam āha "yathe"ti | "śilā yathā" 
sāreṇa pūritāpi lekhaughākhyaṃ "sanniveśaṃ antar dhatte" | tathety 
arthaḥ ||&nbsp;MoT_3,14.80 ||<br>
<br>
<br>
nanu tathāpy ahaṃ praṣṭā bhinna evāsmy | anyathā praśnāyogād ity | atrāha<br>
&nbsp;&nbsp;&nbsp;&nbsp;&nbsp;padārthanikarākāśe tvam ākāśalavopamaḥ  /<br>
&nbsp;&nbsp;&nbsp;&nbsp;&nbsp;tvattāmattātmatātvattāmattollekhā na santi te // Mo_3,14.81 //<br>
"padārthanikarākāśe" | "padārthānāṃ nikaraḥ" samūhaḥ | sa eva 
nakiñcidrūpatven"āvakāśaḥ" | tasmin | tanmadhya ity arthaḥ | "tvaṃ" 
praṣṭā | "ākāśalavopamaḥ" asi | phalitam āha "tvatte"ti | ataḥ "te" tava
 praṣṭuḥ | "tvattāmattātmatātvattāmattollekhāḥ" | "tvattāmattātmatayā" 
tvadbhāvamadbhāvarūpatvena | sthitāḥ ullekhāḥ&nbsp;| 
"tvattāmattollekhāḥ" tvadbhāvamadbhāvavikalpāḥ | tvadbhāvarūpatvena 
sthitāḥ tvattāvikalpāḥ | madbhāvarūpatvena sthitā mattāvikalpāḥ | "na 
santi" | ākāśarūpatvāt ||&nbsp;MoT_3,14.81 ||<br>
<br>
<br>
<br>
pallavadṛṣṭāntena prakṛtaṃ citaḥ sarvamayatvaṃ kathayati<br>
&nbsp;&nbsp;&nbsp;&nbsp;&nbsp;pallavāntaralekhaughasanniveśavad ātatam /<br>
&nbsp;&nbsp;&nbsp;&nbsp;&nbsp;anyānanyātmakam idaṃ dhatte 'ntaś cit svabhāvataḥ // Mo_3,14.82 //<br>
"cit" | "idaṃ" cetyam | "antaḥ" svamadhye | "dhatte" | kutaḥ | 
"svabhāvataḥ" | nanu kayāpi prayojanāpekṣayā kathambhūtaṃ | 
"anyānanyātmakam" | "anyaḥ" svataḥ bhinnaḥ&nbsp;| "ananyaḥ" svato 
'bhinnaḥ | "ātmā" yasya | tat "anyānanyātmakam" | punaḥ 
kathambhūtam&nbsp;| "ātataṃ" vistārayuktam | kathaṃ "dhatte" | 
"pallavāntare" pallavamadhye sthitaḥ&nbsp;| lekhaughasanniveśaḥ iva 
"pallavāntaralekhaughasanniveśavat"&nbsp;| pallave lekhaughasya ca 
bhāsamānatvena bhinnatvaṃ pṛthakkṛtya labdhum aśakyatvād abhinnatvaṃ ca 
sphuṭam sthitam evety upamānam ||&nbsp;MoT_3,14.82 ||<br>
<br>
<br>
<br>
&nbsp;&nbsp;&nbsp;&nbsp;&nbsp;samastakāraṇaughānāṃ kāraṇādipitāmaham /<br>
&nbsp;&nbsp;&nbsp;&nbsp;&nbsp;svabhāvato 'kāraṇātma cittvaṃ viddhy anubhūtitaḥ // Mo_3,14.83 //<br>
tvaṃ | "cittvaṃ" cidbhāvaṃ | "svabhāvataḥ" svarūpeṇ"ānubhūtitaḥ" 
svānubhavena&nbsp;| na tu matkathanamātreṇ"ākāraṇātma" akāraṇaḥ | 
kāraṇarahitaḥ "ātmā" svarūpaṃ yasya | tat | tādṛśaṃ | "viddhi" jānīhi | 
kathambhūtaṃ | kāraṇanāmn"ādi"bhūtaḥ yaḥ "pitāmahaḥ"&nbsp;| tatsvarūpaṃ 
"kāraṇādipitāmahaṃ" | keṣāṃ "kāraṇānāṃ" | "samastakāraṇaughānāṃ" | 
"samastasya" dṛśyasya | ye "kāraṇaughāḥ" | teṣām | ayaṃ bhāvaḥ | 
sarvasya dṛśyasya kāraṇāni pañcatanmātrāṇi | teṣāṃ kāraṇam ahaṅkāraḥ | 
tatkāraṇaṃ "cittvam" iti ||&nbsp;MoT_3,14.83 ||<br>
<br>
<br>
<br>
nanu jagadvat cid api asatyaiva bhavatv ity | atrāha<br>
&nbsp;&nbsp;&nbsp;&nbsp;&nbsp;na cāsattvam acetyāyāś cito vācāpi sidhyati /<br>
&nbsp;&nbsp;&nbsp;&nbsp;&nbsp;yad asti tad udetīti dṛṣṭaṃ bījād ivāṅkuram // Mo_3,14.84 //<br>
"acetyāyāḥ" cetyamalādūṣitāyāḥ | "citaḥ asattvaṃ vācāpi na sidhyati" 
vaktum apīdaṃ na yogyam ity arthaḥ | atra hetutvenottarārdham āha "yad" 
iti | yataḥ "yad asti tad udeti" anyatayā prādurbhavati | "iti dṛṣṭam" 
asmābhir iti śeṣaḥ | atra dṛṣṭāntam āha "bījād" iti | ayaṃ bhāvaḥ | 
yathā bījabhāvena sthitam "aṅkuraṃ bījāt" udeti | tathā 
cinmātrasvarūpeṇa sthitaṃ cetyam api | tathā ca cetyānyathānupapattyā 
cinmātrasyāsatyatvaṃ na yuktam iti ||&nbsp;MoT_3,14.84 ||<br>
<br>
<br>
sargāntaślokena pūrvoktaṃ saṅgṛhṇāti<br>
&nbsp;&nbsp;&nbsp;&nbsp;&nbsp;gaganam iva suśūnyabhedam asti<br>
&nbsp;&nbsp;&nbsp;&nbsp;&nbsp;tribhuvanam aṅga mahācito 'ntar asyāḥ /<br>
&nbsp;&nbsp;&nbsp;&nbsp;&nbsp;paramapadamayaṃ samastadṛśyaṃ tv<br>
&nbsp;&nbsp;&nbsp;&nbsp;&nbsp;idam iti niścayavān bhavānubhūteḥ // Mo_3,14.85 //<br>
he "aṅga" | "tribhuvanaṃ asyāḥ mahācitaḥ" cinmātrasy"āntaḥ" madhye | 
"suśūnyabhedam"&nbsp;| "suśūnyaḥ" atiśayena nakiñcidrūpaḥ | "bhedo" 
yasya | tat | sarvathā svarūpabhedarahitam ity arthaḥ | "asti" | kim 
"iva" | "gaganam iva" | yathā gaganaṃ bhedarahitam asti | tathety arthaḥ
 | phalitam āha "parame"ti | ataḥ tvaṃ "iti niścayavān" evaṃ 
niścayayukto | "bhava" | kuto | "'nubhūtitaḥ" svānubhavena | na tu 
maduktyā kṛtena śraddhāmātreṇa iti | kim "iti" | "samastadṛśyaṃ 
paramapadamayaṃ" sarvottīrṇacitsvarūpam eva | bhavati 
||&nbsp;MoT_3,14.85 ||<br>
<br>
<br>
<br>
śrīvālmīkir bharadvājaṃ prati tatratyaṃ sargāntaślokena dināvasānaṃ kathayati<br>
&nbsp;&nbsp;&nbsp;&nbsp;&nbsp;ity uktavaty atha munau divaso jagāma<br>
&nbsp;&nbsp;&nbsp;&nbsp;&nbsp;sāyantanāya vidhaye 'stam ino jagāma /<br>
&nbsp;&nbsp;&nbsp;&nbsp;&nbsp;snātuṃ sabhā kṛtanamaskaraṇā jagāma<br>
&nbsp;&nbsp;&nbsp;&nbsp;&nbsp;śyāmākṣaye ravikaraiś ca sahājagāma // Mo_3,14.86 //<br>
"iti" pūrvoktaṃ | "munau" śrīvasiṣṭhe | "uktavati" kathayati sati | 
"atha" pūrvaślokoktopadeśānantaram | "divasaḥ" dinaṃ | "jagāma" gataḥ | 
atra hetum āha "astam" iti | yataḥ "inaḥ" sūryaḥ | "astaṃ jagāma" | 
"sabhā" śrotṝṇāṃ sabhā | "sāyantanavidhaye" sāyantanāgnihotrādyarthaṃ | 
"snātuṃ jagāma" | snānaṃ vinā kutrāpi vidhāv adhikārābhāvāt&nbsp;| sā 
sabhā "śyāmākṣaye" rātryavasāne | dinādāv iti yāvat | "ravikaraiḥ" 
sūryakiraṇaiḥ | "saha" | punaḥ "ājagāmā"gatā | śravaṇārtham iti śeṣaḥ | 
iti śivam ||&nbsp;MoT_3,14.86 ||<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe caturdaśaḥ sargaḥ || 3,14 ||<br>
<br>
*********************************************************************<br>
<br>
oṃ śrīvasiṣṭhaḥ pūrvadine kathyamānam upastauti<br>
&nbsp;&nbsp;&nbsp;&nbsp;&nbsp;jagad ākāśam evedaṃ yathā hi vyomni mauktikam /<br>
&nbsp;&nbsp;&nbsp;&nbsp;&nbsp;vimale bhāti khātmaiva jagac cidgagane tathā // Mo_3,15.1 //<br>
"idam" anubhūyamānaṃ | "jagat" | "ākāśam eva" bhavati | atra hetutvena 
dṛṣṭāntayuktaṃ vākyam āha "yathā hī"ti | "hi" yasmādarthe | yasmāt 
"jagat vimale cidgagane" cidākāśe&nbsp;| "tathā" "bhāti" | kathambhūtam 
"eva" | "khātmaiva" cidākāśasvarūpam eva | "tathā" kathaṃ | "yathā 
vyomni" bhūtākāśe | "mauktikaṃ" muktāsamūho | "bhāti" | ayaṃ 
bhāvaḥ&nbsp;| yathā gagane bhramadṛṣṭyā dṛśyamānaṃ mauktikam ākāśam eva 
tathā cidgagane dṛśyamānaṃ jagad api cidgaganam eveti ||&nbsp;MoT_3,15.1
 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anutkīrṇaiva bhātīva trijagatsālabhañjikā /<br>
&nbsp;&nbsp;&nbsp;&nbsp;&nbsp;citstambhe na ca sotkīrṇā na cotkartātra vidyate // Mo_3,15.2 //<br>
"citstambhe" cidākhye stambhe | "trijagatsālabhañjikā" trijagadākhyā 
putrik"ānutkīrṇaiva" satī | "bhātīva" | paramārthatas tu na 
bhātīt"īva"śabdopādānam | nanu kimarthaṃ notkīrṇāstīty | atrāha "na 
ce"ti | "sā" jagadākhyā putrikā | "na cotkīrṇā"&nbsp;| arhapratyayārtho 
'tra svayaṃ boddhavyaḥ | utkartuṃ yogyā na bhavati | nakiñcidrūpatvāt | 
"na cātrotkartā" utkaraṇakartā | "vidyate" | dvaitābhāvāt 
||&nbsp;MoT_3,15.2 ||<br>
<br>
<br>
&nbsp;&nbsp;&nbsp;&nbsp;&nbsp;samudre 'ntar jalāspandāḥ svabhāvād acyutā api /<br>
&nbsp;&nbsp;&nbsp;&nbsp;&nbsp;vidi vedyā bhavantīva pare dṛśyavidas tathā // Mo_3,15.3 //<br>
yathety adhyāhāryam | "samudre 'ntaḥ" samudrāntarbhāge sthitāḥ | 
"jalāspandāḥ" taraṅgāḥ | "svabhāvād acyutā api" jalākhyāt svarūpād 
abhraṣṭā api | yathā "vidi" jñāne viṣaye | "vedyāḥ" vīcitayā vedituṃ 
yogyā | "bhavantīva" | paramārthatas tu na bhavantīti "iva"śabdopādānam |
 "tathā pare" uttīrṇe citsvarūpe | "dṛśyavidaḥ" dṛśyarūpā vidaḥ&nbsp;| 
dṛśyānīti yāvat | "bhavantīva" ||&nbsp;MoT_3,15.3 ||<br>
<br>
<br>
&nbsp;&nbsp;&nbsp;&nbsp;&nbsp;jalāntargatasūryābhājālakāracanāny api /<br>
&nbsp;&nbsp;&nbsp;&nbsp;&nbsp;jagadbhānaṃ prati sthūlāny aṇuṃ prati yathācalāḥ // Mo_3,15.4 //<br>
jalasyāntargatā sūryābhā "jalāntargatasūryābhā" | tasyāḥ jālakāracanāni 
"jalāntargatasūryābhājālakāracanāny api" | svabhāvaś cāyaṃ jalāntargatā 
sūryābhā jālakarūpā sampadyate | tāni "jagadbhānaṃ prati" tathā 
"sthūlāni" bhavanti&nbsp;| "yathācalāḥ" parvatāḥ&nbsp;| "aṇuṃ prati" 
sthūlāḥ bhavanti ||&nbsp;MoT_3,15.4 ||<br>
<br>
<br>
<br>
uktaṃ dṛṣṭāntasthūlatvaṃ dṛḍhayati<br>
&nbsp;&nbsp;&nbsp;&nbsp;&nbsp;jagadbhānam abhānābhaṃ brahmaṇo 'vyatirekataḥ /<br>
&nbsp;&nbsp;&nbsp;&nbsp;&nbsp;jalasūryāṃśujālaṃ tu vyatirekānubhūtidam // Mo_3,15.5 //<br>
"jagadbhānam abhānābhaṃ" bhavati | kutaḥ | "brahmaṇaḥ avyatirekataḥ" 
brahmarūpatvād ity arthaḥ | "tu" vyatireke | "jalasūryāṃśujālaṃ 
vyatirekānubhūtidam" bhedaprathākāri bhavati | ato 'tra sthūlatvaṃ 
yuktam iti bhāvaḥ ||&nbsp;MoT_3,15.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anubhūtāny apīmāni jagati vyomarūpiṇi /<br>
&nbsp;&nbsp;&nbsp;&nbsp;&nbsp;pṛthvyādīni na santy eva svapnasaṅkalpayor iva // Mo_3,15.6 //<br>
"vyomarūpiṇi" cinmātrākāśasvarūpe | "jagati" | kayor "iva" | 
"svapnasaṅkalpayor iva" | svapne saṅkalpe ca "anubhūtāny api 
pṛthvyādīni" | yathā "na santi" | tathety arthaḥ&nbsp;||&nbsp;MoT_3,15.6
 ||<br>
<br>
<br>
&nbsp;&nbsp;&nbsp;&nbsp;&nbsp;piṇḍagrāhaḥ sad ity asmin vijñānākāśarūpiṇi /<br>
&nbsp;&nbsp;&nbsp;&nbsp;&nbsp;marunadyāṃ jalam iva na sambhavati kutracit // Mo_3,15.7 //<br>
grahaṇaṃ "grāhaḥ" | piṇḍavat grāhaḥ "piṇḍagrāhaḥ" | "sad iti" 
"piṇḍagrāhaḥ" sadvyavahārahetuḥ piṇḍagrāhaḥ | "vijñānākāśarūpiṇi asminn"
 anubhūyamāne | bhavati&nbsp;| "kutracit" kutrāpi | leśena "sambhavati" |
 atra dṛṣṭāntam āha "marunadyām" iti&nbsp;||&nbsp;MoT_3,15.7 ||<br>
<br>
<br>
<br>
nanv asatsvarūpe jagati dṛśyatā kathaṃ bhāti ity | atrāha<br>
&nbsp;&nbsp;&nbsp;&nbsp;&nbsp;jagaty apiṇḍagrāhe 'smin saṅkalpanagaropame /<br>
&nbsp;&nbsp;&nbsp;&nbsp;&nbsp;marau sarid ivābhāti dṛśyatā bhrāntirūpiṇī // Mo_3,15.8 //<br>
avidyamānaḥ piṇḍavat grāhaḥ yasya | tasmin "apiṇḍagrāhe" | 
"saṅkalpanagaropame" saṅkalpollikhitanagarasadṛśe | "'smin jagati 
dṛśyatā" dṛśyabhāvaḥ | "bhrāntirūpiṇī" mithyājñānarūpā | "bhāti" 
vilasati | k"eva" | "marau" marudeśe | "sarid 
iva"&nbsp;||&nbsp;MoT_3,15.8 ||<br>
<br>
<br>
bhramarūpatvenāsadrūpasya jagataḥ svapnavat tulādeśāpūraṇaṃ kathayati<br>
&nbsp;&nbsp;&nbsp;&nbsp;&nbsp;svapnādriṇeva jagatā tulādeśau na kaucana /<br>
&nbsp;&nbsp;&nbsp;&nbsp;&nbsp;pūritau kalanonmuktā dṛśyaśrīr vyoma kevalam // Mo_3,15.9 //<br>
"svapnādriṇeva" svapnādrivat | "jagatā tulādeśau pūritau na" bhavataḥ | 
gurutvasyāsadrūpatvāt "tulā"pūraṇaṃ | vistārasyāsadrūpatvāt 
"deśā"pūraṇaṃ | etac ca svapnādau sarvapratītisiddham eveti tasya 
dṛṣṭāntatā | phalitam āha "kalane"ti&nbsp;| "kalanonmuktā" 
dṛśyatvākhyakalanāmuktā ||&nbsp;MoT_3,15.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;varjayitvājñavijñātajagacchabdārthabhāvanām /<br>
&nbsp;&nbsp;&nbsp;&nbsp;&nbsp;jagadbrahmakhaśabdānām arthe nāsty eva bhinnatā // Mo_3,15.10 //<br>
"ajñaiḥ" citsvarūpajñānaśūnyaiḥ | "vijñātā" svānubhavaviṣayīkṛtā | 
"jagacchabdārthabhāvanā" | "jagad" iti "śabdasya" | tad"arthasya" ca 
"bhāvanā"nusandhānaṃ | tāṃ "ajñavijñātajagacchabdārthabhāvanāṃ 
varjayitvā" parityajya | "jagadbrahmakhaśabdānām arthe bhinnatā" bhedo |
 "nāsty eva" | paryāyarūpā evaite śabdā ity arthaḥ | 
ajñasyājñātatattvatayā jagataḥ ākāśarūpatvaṃ na siddham iti 
jagatsatyatvaniṣṭhāyāḥ tadbhāvanāyāḥ parityāga uktaḥ ||&nbsp;MoT_3,15.10
 ||<br>
<br>
<br>
<br>
&nbsp;&nbsp;&nbsp;&nbsp;&nbsp;idaṃ tv acetyacinmātrabhānor bhānaṃ nabhaḥ prati /<br>
&nbsp;&nbsp;&nbsp;&nbsp;&nbsp;tathā sūkṣmaṃ yathā meghaṃ prati saṅkalpavāridaḥ // Mo_3,15.11 //<br>
"tu" viśeṣe | "acetyacinmātrabhānoḥ" cetyādūṣitacitsūryasya | "bhānam" 
ābhāsaḥ | "idaṃ" jagat | "nabhaḥ prati" bāhyākāśāpekṣayā | "tathā" tena 
prakāreṇa | "sūkṣmaṃ" bhavati&nbsp;| "yathā meghaṃ prati" 
jāgraddṛṣṭameghāpekṣayā | "saṅkalpavāridaḥ" svavikalpollekhitaḥ meghaḥ 
sūkṣmo bhavati ||&nbsp;MoT_3,15.11 ||<br>
<br>
<br>
&nbsp;&nbsp;&nbsp;&nbsp;&nbsp;yathā svapnapuraṃ svacchaṃ jāgratpuravaraṃ prati /<br>
&nbsp;&nbsp;&nbsp;&nbsp;&nbsp;tathā jagad idaṃ svacchaṃ saṅkalpitajagat prati // Mo_3,15.12 //<br>
"yathā" laukikabuddhyā | "jāgratpuravaraṃ prati svapnapuraṃ svacchaṃ" 
kevalābhāsarūpatvena sthūlatākhyamalarahitaṃ | bhavati | "tathā" 
jñānidṛṣṭyā | "idaṃ" jāgraty anubhūyamānaṃ | "jagat" | "saṅkalpitajagat 
prati svacchaṃ" saṅkalpākhyamalarahitaśuddhacinmātrarūpatvāt nirmalaṃ 
bhavati | yady api jñāninaḥ svapnapuram api tādṛśam eva tathāpy 
ajñabodhanārtham evam uktam ||&nbsp;MoT_3,15.12 ||<br>
<br>
<br>
&nbsp;&nbsp;&nbsp;&nbsp;&nbsp;tasmād acetyacidrūpaṃ jagad vyomaiva kevalam /<br>
&nbsp;&nbsp;&nbsp;&nbsp;&nbsp;śūnyau vyomajagacchabdau paryāyau viddhi cinmayau // Mo_3,15.13 //<br>
"tasmāt" pūrvoktāt hetoḥ | "acetyacidrūpaṃ" śuddhacinmātrarūpaṃ | 
"jagat" | "kevalaṃ vyomaiva" bhavati | phalitam āha "śūnyāv" iti | ataḥ 
"śūnyau" piṇḍagrāhābhāvena nakiñcidrūpau | "cinmayau" citsvarūpau | 
"vyomajagacchabdau paryāyau viddhi" ekārthavācakatvāt 
||&nbsp;MoT_3,15.13 ||<br>
<br>
<br>
<br>
vakṣyamāṇavṛttāntākāṅkṣayā pūrvoktam upasaṃharati tribhiḥ<br>
&nbsp;&nbsp;&nbsp;&nbsp;&nbsp;tasmān na kiñcid utpannaṃ jagadādīha dṛśyakam /<br>
&nbsp;&nbsp;&nbsp;&nbsp;&nbsp;anākhyam anabhivyaktaṃ yathāsthitam avasthitam // Mo_3,15.14 //<br>
"tasmāt" cidekamayatvāt hetoḥ | "jagadādi dṛśyaṃ kiñcit" leśenāpi | 
"utpannaṃ na" bhavati | kathambhūtaṃ | "anākhyaṃ" nāmānarham | atra 
hetutvena viśeṣaṇam āh"ānabhivyaktam" indriyāgocaram | anyarūpatvena 
anabhivyaktasya hi nāmāyuktam | nanu tarhi apūrvatvaṃ jagataḥ syād ity 
āśaṅkya viśeṣaṇam āh"āvasthitam" iti | "avasthitaṃ" tiṣṭhat | kathaṃ | 
"yathāsthitaṃ" | yathaiva pūrvaṃ tathaiva | na tv apūrvatayety arthaḥ | 
yathā pūrvaṃ sarpatayā jñātā rajjuḥ tataḥ rajjutayā jñātāpi pūrvavad eva
 tiṣṭhati | na tv anyarūpatāṃ prāpnoti | tathety bhāvaḥ 
||&nbsp;MoT_3,15.14 ||<br>
<br>
<br>
&nbsp;&nbsp;&nbsp;&nbsp;&nbsp;jagad eva mahākāśaṃ cidākāśam abhittimat /<br>
&nbsp;&nbsp;&nbsp;&nbsp;&nbsp;tad deśasyāṇumātrasya tulāyāś cāprapūrakam // Mo_3,15.15 //<br>
"jagat" "cidākāśam eva" bhavati | kathambhūtaṃ "cidākāśaṃ" | "mahākāśaṃ"
 bāhyākāśāpekṣayā mahattvāt mahākāśākhyāyuktam | punaḥ 
kathambhūtam&nbsp;| "abhittimat"&nbsp;| jīvādiprapañcaḥ 
tattaddharmādhāratayā "bhittiḥ" | tadrahitam | phalitam āha "tad" iti | 
ataḥ "tat" cidākāśamayaṃ jagat | gurutvābhāvena vaipulyābhāvena 
c"āṇumātrasya deśasya tulāyāś cāpūrakam" bhavati | pūraṇakāri na bhavati
 ||&nbsp;MoT_3,15.15 ||<br>
<br>
<br>
<br>
tad eva punaḥ viśinaṣṭi<br>
&nbsp;&nbsp;&nbsp;&nbsp;&nbsp;ākāśarūpam evācchaṃ piṇḍagrahavivarjitam /<br>
&nbsp;&nbsp;&nbsp;&nbsp;&nbsp;vyomni vyomamayaṃ citraṃ saṅkalpapuravat sthitam // Mo_3,15.16 //<br>
"ākāśarūpam eva" nakiñcidrūpam eva | "acchaṃ" śuddhabodhasvarūpaṃ | 
"piṇḍagrahavivarjitam" | "piṇḍa"vat yaḥ "grahaḥ" | tena "varjitam" | 
yuktaṃ cākāśasya piṇḍagraharahitatvaṃ | "vyomni" cidākāśe | "vyomamayaṃ"
 cidākāśamayaṃ | "citram" ālekhyaṃ | "saṅkalpapuravat" 
saṅkalpollikhitapuravat | "sthitam" vyavatiṣṭhamānaṃ | saṅkalpapurasya 
cākāśamayatvaṃ tulādeśāpūrakatvaṃ ca yuktam eveti siddhaḥ sarvasya 
jagataḥ vivakṣitaḥ atyantābhāvaḥ | yac cotpattiḥ pūrvam uktā sāpy 
anutpattikalpatvenātyantābhāvasyaiva sādhanīti na pūrvāparavirodhaḥ 
||&nbsp;MoT_3,15.16 ||<br>
<br>
<br>
<br>
atha jagataḥ tulādeśādyapūrakatvasādhakaṃ mahāvṛttāntaṃ vṛttāntakāmān prati kṛpayā kathayati<br>
&nbsp;&nbsp;&nbsp;&nbsp;&nbsp;atredaṃ maṇḍapākhyānaṃ śṛṇu śravaṇabhūṣaṇam /<br>
&nbsp;&nbsp;&nbsp;&nbsp;&nbsp;niḥsandeho yathaiṣo 'rthaś citte viśrāntim eṣyati // Mo_3,15.17 //<br>
tvam | "atra" jagato deśādyapūrakatve | "maṇḍapākhyānaṃ" | maṇḍapeti 
nāmnā prasiddham ākhyānaṃ "maṇḍapākhyānaṃ" | "śṛṇu" | kathambhūtaṃ | 
"śravaṇabhūṣaṇaṃ" śravaṇārham ity arthaḥ | tataḥ kim ity | atrāha 
"niḥsandeha" iti | "yathā" yena | "niḥsandehaḥ" sandehān niṣkrāntaḥ | 
"eṣaḥ" pūrvoktaḥ | "arthaḥ" | "citte" tvaccitte | "viśrāntim eṣyati" 
||&nbsp;MoT_3,15.17 ||<br>
<br>
<br>
<br>
tvarayāviṣṭaḥ śrīrāmaḥ maṇḍapākhyānaṃ prati śrīvasiṣṭhaṃ prārthayati<br>
&nbsp;&nbsp;&nbsp;&nbsp;&nbsp;sadbodhavṛddhaye brahman samāsena vadāśu me /<br>
&nbsp;&nbsp;&nbsp;&nbsp;&nbsp;maṇḍapākhyānam akhilaṃ yena bodho vivardhate // Mo_3,15.18 //<br>
jagataḥ tulādeśāpūrakatvajñānaṃ "sadbodhaḥ" | tasya "vṛddhaye" | 
phalitam āha "yene"ti&nbsp;| "yena" uditenety arthaḥ ||&nbsp;MoT_3,15.18
 ||<br>
<br>
<br>
<br>
śrīvasiṣṭhaḥ maṇḍapākhyānam eva kathayati<br>
&nbsp;&nbsp;&nbsp;&nbsp;&nbsp;abhūd asmin mahīpīṭhe kulapadmo vikāsavān /<br>
&nbsp;&nbsp;&nbsp;&nbsp;&nbsp;padmo nāma nṛpaḥ śrīmān bahuputro 'tikośavān  // Mo_3,15.19 //<br>
"asmin mahīpīṭhe padmo nāma nṛpaḥ abhūt" | tasyaiva nānāvidhāni 
viśeṣaṇāny āha "kule"ti | "vikāsavān kulapadmaḥ" | padmasya ca vikāso 
yuktaḥ | "padma"śabdo 'tra lakṣaṇayā śreṣṭhavācakaḥ | "atikośavān" 
bahubhāṇḍāgārayuktaḥ ||&nbsp;MoT_3,15.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;maryādāpālane 'mbhodhir dviṣattimirabhāskaraḥ /<br>
&nbsp;&nbsp;&nbsp;&nbsp;&nbsp;kāntākumudinīcandro doṣatṛṣṇāhutāśanaḥ // Mo_3,15.20 //<br>
"ambhodheḥ maryādapālanaṃ" prasiddham eva | "kāntākumudinīcandraḥ" | 
"candratvam" asya tadvikāsakāritvena | "doṣatṛṣṇāhutāśanatvaṃ" 
doṣatṛṣṇādāhakatvena&nbsp;||&nbsp;MoT_3,15.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;merur vibudhavṛndānāṃ yaśaścandrodbhavārṇavaḥ /<br>
&nbsp;&nbsp;&nbsp;&nbsp;&nbsp;saraḥ sadguṇahaṃsānāṃ kalākamalabhāskaraḥ // Mo_3,15.21 //<br>
"vibudhāḥ" paṇḍitāḥ | ta eva vibudhā devāḥ | teṣāṃ | "meruḥ" 
bahukāñcanapradatvenāśrayatvena ca meruparvatasadṛśaḥ | "yaśa" iti | 
"yaśaḥcandrodbhave 'rṇavaḥ" samudraḥ | "sadguṇa"rūpāṇāṃ "haṃsānāṃ saraḥ"
 | "kalā" eva "kamalāni" | teṣāṃ vikāsapradatvena "bhāskaraḥ" 
||&nbsp;MoT_3,15.21 ||<br>
<br>
<br>
&nbsp;&nbsp;&nbsp;&nbsp;&nbsp;śātravāmbhodapavano mattamātaṅgakesarī /<br>
&nbsp;&nbsp;&nbsp;&nbsp;&nbsp;samastavidyādayitaḥ sarvāścaryaguṇākaraḥ // Mo_3,15.22 //<br>
"śātravaṃ" śatrusamūhaḥ | sa ev"āmbhodaḥ" meghaḥ | tasya "pavanaḥ" 
nāśakāritvāt | "mātaṅgā" atra śatrusenā yā vivakṣitāḥ | "samastā" yā 
"vidyā"rūpāḥ nāyikāḥ | tāsāṃ "dayitaḥ" patiḥ | "sarve" ca te 
"āścarya"bhūtāḥ "guṇāḥ" | teṣām "ākaraḥ" 
utpattisthānam&nbsp;||&nbsp;MoT_3,15.22 ||<br>
<br>
<br>
&nbsp;&nbsp;&nbsp;&nbsp;&nbsp;śūrārisāgarakṣobhavilasanmandarācalaḥ /<br>
&nbsp;&nbsp;&nbsp;&nbsp;&nbsp;vilāsapuṣpaughamadhuḥ saubhāgyakusumāyudhaḥ // Mo_3,15.23 //<br>
"śūrāś" ca te "'rayaḥ" | tadrūpaḥ yaḥ "sāgaraḥ" | tasya "kṣobhe vilasan 
mandarācalaḥ"&nbsp;| "vilāsā" vibhramā eva | "puṣpāṇi" | teṣāṃ yaḥ 
"oghaḥ" | tasya "madhuḥ" vasantaḥ | vikāsakāritvāt | "saubhāgyena" 
subhagabhāvena | "kusumāyudhaḥ" kāmaḥ ||&nbsp;MoT_3,15.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;līlālatālāsyamarut sāhasotsavakeśavaḥ /<br>
&nbsp;&nbsp;&nbsp;&nbsp;&nbsp;saujanyakairavaśaśī durlīlālatikānalaḥ // Mo_3,15.24 //<br>
"līlā" iva "latā" | tasyā "lāsye" nartane | "marut" | līlāyukta ity 
arthaḥ | "sāhasam" eva hitāhitānapekṣaṃ karma eva | "utsavaḥ" mahaḥ | 
tasya "keśavaḥ" viṣṇuḥ | tasya hiraṇyākhyādivadhasāhasakāritvād 
upamānatvaṃ | "saujanyam" eva "kairavaṃ"&nbsp;| tasya vikāsakāritvāt 
"śaśī" candraḥ | "durlīlālatikānāṃ" dāhakatvād "analaḥ" 
agniḥ&nbsp;||&nbsp;MoT_3,15.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasyāsīt subhagā bhāryā līlā nāma vilāsinī /<br>
&nbsp;&nbsp;&nbsp;&nbsp;&nbsp;sarvasaubhāgyavalitā kamalevoditāvanau // Mo_3,15.25 //<br>
"tasya" padmākhyasya rājñaḥ | "līlā nāma bhāryā" līlākhyā bhāry"āsīt" | 
asyā viśeṣaṇāny āha "subhage"ti | "subhagā" praśastarūpayuktā | 
"vilāsinī" vilāsayuktā | "sarvasaubhāgyaiḥ valitā" bharit"āvanau" bhūmau
 | "kamalevoditā" utpannā ||&nbsp;MoT_3,15.25 ||<br>
<br>
<br>
&nbsp;&nbsp;&nbsp;&nbsp;&nbsp;sarvasampattivalitā līlāmadhurabhāṣiṇī /<br>
&nbsp;&nbsp;&nbsp;&nbsp;&nbsp;sānandamandacalitā dvitīyendūdayasmitā // Mo_3,15.26 //<br>
"līle"ti | "līlayā madhuraṃ bhāṣiṇī" | "sānande"ti | "sānandaṃ mandaṃ 
calitaṃ" yasyāḥ | sā | "dvitīye"ti | "dvitīyendūdaya"bhūtaṃ "smitaṃ" 
yasyāḥ | sā ||&nbsp;MoT_3,15.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;alakālimanohārivadanāmbhojaśālinī  /<br>
&nbsp;&nbsp;&nbsp;&nbsp;&nbsp;śītāṅgī karṇikāgaurī jaṅgameva sarojinī // Mo_3,15.27 //<br>
"alakālyā" "manohāri" yat "vadanāmbhojaṃ" | tena "śālinī" | "śītāṅgī" 
śiśirāṅgī | "karṇike"ti | "karṇikā"vad "gaurī" | k"eva" | "jaṅgamā" 
sañcāriṇī | "sarojinīva" | sarojiny api "alimanohāri" "ambhojaśālinī 
śītāṅgī karṇikayā gaurī" bhavati ||&nbsp;MoT_3,15.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;latāvilāsakundaughahāsinī rasaśālinī /<br>
&nbsp;&nbsp;&nbsp;&nbsp;&nbsp;prabālahastā puṣpāḍhyā madhuśrīr iva dehinī // Mo_3,15.28 //<br>
"śālinī" śṛṅgārasuśālinī | "prabāle"ti | prabālavat "hastau" yasyāḥ | sā
 | "puṣpe"ti&nbsp;| "puṣpair" ābharaṇabhūtaiḥ puṣpair | "āḍhyā "| k"eva"
 | "dehinī" mūrtimatī | "madhuśrīr iva" | sāpi&nbsp;"kundaughaiḥ hāsinī"
 | "rasena" vasantarasena | "śālinī" ca bhavati&nbsp;| śeṣaṃ samānam 
||&nbsp;MoT_3,15.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;avadātā tanuḥ puṇyā janatāhlādadāyinī /<br>
&nbsp;&nbsp;&nbsp;&nbsp;&nbsp;gaṅgeva gāṃ gatā devanadī haṃsavilāsinī // Mo_3,15.29 //<br>
"avadātā tanuḥ" sitāṅgī | "puṇyā" bhāgyavatī | "janate"ti | "janatāyāḥ 
āhlādadāyinī" | "haṃse"ti | "haṃsa"vat "vilāsa"yuktā | k"eva" | "gāṃ" 
bhūmiṃ | "gatā" | "devanadī gaṅgeva"&nbsp;| sāpi tādṛśy eva bhavati 
||&nbsp;MoT_3,15.29 ||<br>
<br>
<br>
&nbsp;&nbsp;&nbsp;&nbsp;&nbsp;tasya bhūtalapuṣpeṣoḥ sakalāhlādadāyinaḥ /<br>
&nbsp;&nbsp;&nbsp;&nbsp;&nbsp;paricaryāṃ ciraṃ kartum anyā ratir ivoditā // Mo_3,15.30 //<br>
"puṣpeṣoḥ" "rateḥ" "paricaryāṃ kartuṃ" yuktatvāt etad uktam ||&nbsp;MoT_3,15.30 ||<br>
<br>
<br>
<br>
sargāntaślokena tasyāḥ satīguṇān āha<br>
&nbsp;&nbsp;&nbsp;&nbsp;&nbsp;udvigne prodvignā muditā mudite samākulākulite /<br>
&nbsp;&nbsp;&nbsp;&nbsp;&nbsp;pratibimbasamā kāntā saṅkruddhe kevalaṃ bhītā // Mo_3,15.31 //<br>
sā "kāntā" | tasyeti śeṣaḥ | tasya rājñaḥ | "pratibimbasamā"sīt | 
kathambhūtā&nbsp;| tasmin pr"odvigne" sati | "prodvignā" | tasmin 
"mudite" sati | "muditā" | tasmin sam"ākule" sati | "samākulā" | tasmin 
"saṅkruddhe" sati | "kevalaṃ bhītā" | etāvanmātreṇaiva "kevalaṃ" sā 
viruddhāsīd iti bhāvaḥ | iti śivam ||&nbsp;MoT_3,15.31 ||<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe pañcadaśaḥ sargaḥ || 3,15 ||<br>
<br>
*********************************************************************<br>
<br>
oṃ tasya rājñaḥ tayā rājñyā saha krīḍām āha<br>
&nbsp;&nbsp;&nbsp;&nbsp;&nbsp;bhūtalāpsarasā sārdham ananyavanitāpatiḥ /<br>
&nbsp;&nbsp;&nbsp;&nbsp;&nbsp;akṛtrimapremarasaṃ sa reme kāntayā tayā // Mo_3,16.1 //<br>
"sa" rājā | "tayā" līlākhyayā | "kāntayā sahākṛtrimaḥ premarasaḥ" yatra 
tat "akṛtrimapremarasaṃ" | vakṣyamāṇeṣu sthāneṣu vakṣyamāṇaiḥ 
krīḍāviśeṣaiḥ | "reme" | "tayā" kiṃrūpayā | "bhūtalāpsarasā" | "sa" 
kathambhūtaḥ | "ananyavanitāpatiḥ" nānyavanitāyāḥ patiḥ | tasyām eva 
rata ity arthaḥ ||&nbsp;MoT_3,16.1 ||<br>
<br>
<br>
<br>
krīḍāsthānāny āha<br>
&nbsp;&nbsp;&nbsp;&nbsp;&nbsp;udyānavanagulmeṣu tamālagahaneṣu ca /<br>
&nbsp;&nbsp;&nbsp;&nbsp;&nbsp;puṣpamaṇḍapatalpeṣu latāvalayasadmasu // Mo_3,16.2 //<br>
"udyānavaneṣu" vihitāni yāni "gulmāni" veśmāni | teṣu | "puṣpe"ti | 
"puṣpaiḥ" kṛtāni yāni "maṇḍapatalpāni" | teṣu | "maṇḍapaḥ" janāśrayaḥ | 
"latāvalayasadmasu" latāmaṇḍalagṛheṣu ||&nbsp;MoT_3,16.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;puṣpāntaḥpuraśayyāsu puṣpasambhāravīthiṣu /<br>
&nbsp;&nbsp;&nbsp;&nbsp;&nbsp;vasantodyānadolāsu krīḍāpuṣkariṇīṣu ca // Mo_3,16.3 //<br>
"puṣpaiḥ" racitā yāḥ "antaḥpuraśayyāḥ" | tāsu | "puṣpe"ti | 
"puṣpasambhāreṇa" puṣpasamūhena yuktāḥ "vīthyaḥ" mārgāḥ | tāsu | 
"vasante"ti | "vasante" racitāḥ "udyānadolāḥ"&nbsp;| 
tāsu&nbsp;||&nbsp;MoT_3,16.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;candanadrumaṣaṇḍeṣu santānakataleṣu ca /<br>
&nbsp;&nbsp;&nbsp;&nbsp;&nbsp;kadambanimbageheṣu pāribhadrodareṣu ca // Mo_3,16.4 //<br>
"ṣaṇḍāḥ" samūhāḥ | "santānakāḥ" drumaviśeṣāḥ | "kadambe"ti | 
"kadambanimba"taleṣu racitāni yāni "gehāni" | teṣu | "pāribhadre"ti | 
"pāribhadrāḥ" vṛkṣaviśeṣāḥ&nbsp;||&nbsp;MoT_3,16.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śailakandarakaccheṣu vātāyanapureṣu ca /<br>
&nbsp;&nbsp;&nbsp;&nbsp;&nbsp;sarittaṭakaṭapreṣu vāraṇoparisadmasu // Mo_3,16.5 //<br>
"śailakandareṣu" sthitāḥ ye "kacchāḥ" | teṣu | "vātāyane"ti | 
"vātāyana"yuktāni ca tāni "purāṇi" gṛhoparigṛhāṇi | teṣu | "sarid" iti |
 "sarittaṭānāṃ" ye "kaṭaprāḥ" samūhāḥ | teṣu&nbsp;| "vāraṇe"ti | 
"vāraṇopari"kṛteṣu "sadmasu" ||&nbsp;MoT_3,16.5 ||<br>
<br>
<br>
&nbsp;&nbsp;&nbsp;&nbsp;&nbsp;grīṣme tuṣāraharmyeṣu latāmaṇḍapakeṣu ca /<br>
&nbsp;&nbsp;&nbsp;&nbsp;&nbsp;hemamandiravṛkṣeṣu muktāmāṇikyabhittiṣu // Mo_3,16.6 //<br>
"tuṣāraharmyeṣu" śītalagṛheṣu | "heme"ti | "hemamandiro"pariropitāḥ ye 
"hemamandiravṛkṣāḥ" | teṣu | "mukte"ti | "muktāmāṇikyaiḥ" racitāḥ 
"bhittayaḥ" yeṣāṃ gṛhāṇāṃ&nbsp;| teṣu&nbsp;||&nbsp;MoT_3,16.6 ||<br>
<br>
<br>
&nbsp;&nbsp;&nbsp;&nbsp;&nbsp;vikasatkundamandāramakarandasugandhiṣu /<br>
&nbsp;&nbsp;&nbsp;&nbsp;&nbsp;vasantavanajāleṣu kūjatkokilamāliṣu  // Mo_3,16.7 //<br>
"vasante" puṣpitāni yāni "vanajālāni" | teṣu | "vikasad" iti "kūjad" iti
 ca viśeṣaṇadvayaṃ "vasantavanajāleṣv" ity asyaiva ||&nbsp;MoT_3,16.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nānāratnatṛṇānāṃ ca sthaleṣu mṛdudīptiṣu /<br>
&nbsp;&nbsp;&nbsp;&nbsp;&nbsp;nirjhareṣu tarattāraśīkarāsāravarṣiṣu // Mo_3,16.8 //<br>
"nānā" ca tāni "ratna"bhūtāni "tṛṇāni" | teṣāṃ | "sthaleṣu" 
kathambhūteṣu | "mṛdudīptiṣu" kamaleṣv ity arthaḥ | "nirjhare"ti | 
"nirjhareṣu" kathambhūteṣu | "tarad" iti | "tarantaḥ" utthitavantaḥ ye 
"tārāḥ" udbhaṭāḥ | "śīkarāḥ" jalakaṇāḥ | teṣām "āsāraḥ" dhārāsārāḥ | taṃ
 "varṣanti" | tādṛśeṣu ||&nbsp;MoT_3,16.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śailānāṃ hemamāṇikyaśilāphalahakeṣu ca /<br>
&nbsp;&nbsp;&nbsp;&nbsp;&nbsp;devarṣimunigeheṣu dūrapuṇyāśrameṣu ca // Mo_3,16.9 //<br>
"śailānāṃ hemamāṇikyo"tpattisthānabhūtāni yāni "śilāphalahakāni" | teṣu ||&nbsp;MoT_3,16.9 ||<br>
<br>
<br>
&nbsp;&nbsp;&nbsp;&nbsp;&nbsp;kumudvatīṣu phullāsu smerāsu nalinīṣu ca /<br>
&nbsp;&nbsp;&nbsp;&nbsp;&nbsp;vanasthalīṣu phullāsu phullāsūtpalinīṣu ca // Mo_3,16.10 //<br>
"smerāsu" phullāsu ||&nbsp;MoT_3,16.10 ||<br>
<br>
<br>
<br>
krīḍāsthānāny uktvā krīḍāprakārān āha<br>
&nbsp;&nbsp;&nbsp;&nbsp;&nbsp;prahelikābhir ākhyānais tathaivākṣaramuṣṭibhiḥ /<br>
&nbsp;&nbsp;&nbsp;&nbsp;&nbsp;aṣṭāpadair bahūddyotais tathā gūḍhacaturthakaiḥ // Mo_3,16.11 //<br>
"ākhyānaiḥ" vṛttāntakathanaiḥ | "akṣaramuṣṭibhiḥ" krīḍāviśeṣaiḥ ||&nbsp;MoT_3,16.11 ||<br>
<br>
<br>
&nbsp;&nbsp;&nbsp;&nbsp;&nbsp;nāṭakākhyāyikābhiś ca ślokair bindumatībhramaiḥ /<br>
&nbsp;&nbsp;&nbsp;&nbsp;&nbsp;deśabhāṣāvibhāgaiś ca nagaragrāmaceṣṭitaiḥ // Mo_3,16.12 //<br>
"nāṭakeṣū"ktā yā "ākhyāyikāḥ" | tābhiḥ | "bindumatībhramaiḥ" 
krīḍāviśeṣaiḥ | "deśe"ti&nbsp;| "deśabhāṣāṇāṃ vibhāgaiḥ" vibhāgakaraṇaiḥ
 | "nagare"ti | "nagaraceṣṭitaiḥ grāmaceṣṭitaiś" ceti yojyam 
||&nbsp;MoT_3,16.12 ||<br>
<br>
<br>
&nbsp;&nbsp;&nbsp;&nbsp;&nbsp;sragdāmamālyavalanair nānābharaṇayojanaiḥ /<br>
&nbsp;&nbsp;&nbsp;&nbsp;&nbsp;līlāvilolacalanair vicitrarasabhājanaiḥ // Mo_3,16.13 //<br>
"valanaiḥ" parivartanaiḥ | "nāne"ti | "nānābharaṇānāṃ yojanaiḥ" 
anyo'nyaṃ saṃyojanaiḥ | "līle"ti | "līlayā vilolāni" yāni "calanāni" 
gamanāni | taiḥ kathambhūtaiḥ | "vicitre"ti&nbsp;| "vicitrāṇāṃ" 
nānāvidhānāṃ | "rasānāṃ" śṛṅgārādīnāṃ | "bhājanaiḥ" pātraiḥ 
||&nbsp;MoT_3,16.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ārdrakramukakarpūratāmbūlīdalacarvaṇaiḥ /<br>
&nbsp;&nbsp;&nbsp;&nbsp;&nbsp;phullapuṣpalatākuñjadehagopanakharvaṇaiḥ // Mo_3,16.14 //<br>
"carvaṇaiḥ" carvitaiḥ | "phulle"ti | "phullapuṣpāś" ca tāḥ "latāḥ" | 
tāsāṃ yāni "kuñjāni"&nbsp;| teṣu | "dehagopanā" śarīraguptikaraṇaṃ | 
tadarthaṃ yāni "kharvaṇāni" hrasvībhavanāni | taiḥ ||&nbsp;MoT_3,16.14 
||<br>
<br>
<br>
<br>
&nbsp;&nbsp;&nbsp;&nbsp;&nbsp;samālambhanalīlābhir dolārohaṇavibhramaiḥ /<br>
&nbsp;&nbsp;&nbsp;&nbsp;&nbsp;gṛhe kusumadolābhir anyo'nyāndolanakramaiḥ // Mo_3,16.15 //<br>
"samālambhanaṃ" aṅgarāgakaraṇam | "anyo'nye"ti | "anyo'nyaṃ" parasparam |
 "āndolanam" dolākampanaṃ | tasya "kramaiḥ" ||&nbsp;MoT_3,16.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nauyānayugyahastyaśvadāntoṣṭrādigamāgamaiḥ /<br>
&nbsp;&nbsp;&nbsp;&nbsp;&nbsp;jalakelivilāsena parasparasamukṣaṇaiḥ // Mo_3,16.16 //<br>
"nauyānaṃ" ca "yugya"bhūtair vāhanabhūtaiḥ | "hastyaśvadāntoṣṭrādibhiḥ" |
 "gamāgamāś" ca | taiḥ | "dānto" valīvṛndaḥ | "paraspare"ti | 
"parasparam" anyo'nyaṃ | "samukṣaṇāni" secanāni | taiḥ 
||&nbsp;MoT_3,16.16 ||<br>
<br>
<br>
&nbsp;&nbsp;&nbsp;&nbsp;&nbsp;nṛttagītakalālāsyatāṇḍavodbhaṭavṛttibhiḥ /<br>
&nbsp;&nbsp;&nbsp;&nbsp;&nbsp;saṅgītakaiḥ saṅkathanair vīṇāmurajavādanaiḥ // Mo_3,16.17 //<br>
"nṛttādyā" yā "udbhaṭāḥ" udriktāḥ | "vṛttayaḥ" vyāpārāḥ | tābhiḥ ||&nbsp;MoT_3,16.17 ||<br>
<br>
<br>
punar api krīḍāsthānāny āha<br>
&nbsp;&nbsp;&nbsp;&nbsp;&nbsp;udyāneṣu sarittīravṛkṣeṣu vanavīthiṣu /<br>
&nbsp;&nbsp;&nbsp;&nbsp;&nbsp;antaḥpureṣu harmyeṣu teṣu teṣu tathā tathā // Mo_3,16.18 //<br>
"tathā tathā" pūrvoktaiḥ nānāvidhaiḥ krīḍāviśeṣaiḥ ||&nbsp;MoT_3,16.18 ||<br>
<br>
<br>
&nbsp;&nbsp;&nbsp;&nbsp;&nbsp;sā bālā sukhasaṃvṛddhā tasya praṇayinī priyā /<br>
&nbsp;&nbsp;&nbsp;&nbsp;&nbsp;ekadā cintayām āsa śubhasaṅkalpaśālinī // Mo_3,16.19 //<br>
"tasya" padmākhyasya rājñaḥ | "praṇayinī" patnī | "sā" līlākhyā | "bālā"
 | "ekadā" ekasmin dine | "cintayām āsa" cintāṃ kṛtavatī | kathambhūtā |
 "sukhasaṃvṛddhā" | punaḥ kathambhūtā | "śubhe"ti | "śubhasaṅkalpena" 
vakṣyamāṇena praśastena saṅkalpena | "śālinī" ||&nbsp;MoT_3,16.19 ||<br>
<br>
<br>
<br>
kiṃ cintayām āsety | atrāha<br>
&nbsp;&nbsp;&nbsp;&nbsp;&nbsp;prāṇebhyo 'pi priyo bhartā mamaiṣa jagatīpatiḥ /<br>
&nbsp;&nbsp;&nbsp;&nbsp;&nbsp;yauvanollāsalakṣmīvān kathaṃ syād ajarāmaraḥ // Mo_3,16.20 //<br>
"mama esaḥ bhartā ajarāmaraḥ" jarāmaraṇākhyadoṣarahitaḥ | "kathaṃ syāt" 
kena hetunā syād ity anvayaḥ | "prāṇebhyaḥ" jīvebhyaḥ 
||&nbsp;MoT_3,16.20 ||<br>
<br>
<br>
&nbsp;&nbsp;&nbsp;&nbsp;&nbsp;bhartrānena sahottuṅgastanī kusumasadmasu /<br>
&nbsp;&nbsp;&nbsp;&nbsp;&nbsp;kathaṃ svairaṃ ciraṃ kāntā rameyābdaśatāny aham // Mo_3,16.21 //<br>
"ahaṃ kāntānena bhartrā sahābdaśatāni kathaṃ rameya" kenopāyena varṣaśatāni krīḍāṃ kuryām ity arthaḥ ||&nbsp;MoT_3,16.21 ||<br>
<br>
<br>
&nbsp;&nbsp;&nbsp;&nbsp;&nbsp;tathā yateya kramatas tapojapayamehitaiḥ /<br>
&nbsp;&nbsp;&nbsp;&nbsp;&nbsp;rajanīśarucī rājā yathā syād ajarāmaraḥ // Mo_3,16.22 //<br>
ata ity adhyāhāryam | ato 'haṃ "tathā tapojapayamehitaiḥ" karaṇabhūtaiḥ |
 ato yatnaṃ karomi | "yathā rajanīśaruciḥ" candraprabhā | "rājājarāmaraḥ
 syāt" ||&nbsp;MoT_3,16.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jñānavṛddhāṃs tapovṛddhān vidyāvṛddhān ahaṃ dvijān /<br>
&nbsp;&nbsp;&nbsp;&nbsp;&nbsp;pṛcchāmi tāvan maraṇaṃ kathaṃ na syān nṛṇām iti // Mo_3,16.23 //<br>
"ahaṃ jñānavṛddhān tapovṛddhān" tathā "vidyāvṛddhān dvijān iti tāvat 
pṛcchāmi iti"&nbsp;| kim "iti" | "nṛṇāṃ maraṇaṃ kathaṃ na syāt" kena 
hetunā na syāt ||&nbsp;MoT_3,16.23 ||<br>
<br>
<br>
tasyāḥ saṅkalpam uktvā bāhyaprayatnam āha<br>
&nbsp;&nbsp;&nbsp;&nbsp;&nbsp;athānāyyāśu sampūjya dvijān papraccha sānatā /<br>
&nbsp;&nbsp;&nbsp;&nbsp;&nbsp;amaratvaṃ kathaṃ viprā bhaved iti punaḥ punaḥ // Mo_3,16.24 //<br>
"atha" saṅkalpānantaram | "ānāyye"ty atra | parijanair iti śeṣaḥ | 
"punaḥ punar" iti&nbsp;icchodrekadyotanaparam ||&nbsp;MoT_3,16.24 ||<br>
<br>
<br>
viprā uttaraṃ kathayanti<br>
&nbsp;&nbsp;&nbsp;&nbsp;&nbsp;tapojapayamair devi samastāḥ siddhasiddhayaḥ /<br>
&nbsp;&nbsp;&nbsp;&nbsp;&nbsp;samprāpyante 'maratvaṃ tu na kadācana labhyate // Mo_3,16.25 //<br>
"siddhasiddhayaḥ" | "siddhānāṃ" siddhiyuktānāṃ | "siddhayaḥ" | "tu" vyatireke ||&nbsp;MoT_3,16.25 ||<br>
<br>
<br>
dvijebhyaḥ svepsitāsiddhiṃ śrutvā punar api taccintām āha<br>
&nbsp;&nbsp;&nbsp;&nbsp;&nbsp;ity ākarṇya dvijamukhāc cintayām āsa sā punaḥ /<br>
&nbsp;&nbsp;&nbsp;&nbsp;&nbsp;idaṃ svaprajñayaivāśu bhītā priyaviyogataḥ // Mo_3,16.26 //<br>
"svaprajñayaiva" | na tu taduktānusāreṇa ||&nbsp;MoT_3,16.26 ||<br>
<br>
<br>
<br>
kiṃ cintayām āsety | atrāha<br>
&nbsp;&nbsp;&nbsp;&nbsp;&nbsp;maraṇaṃ bhartur agre me yadi daivād bhaviṣyati /<br>
&nbsp;&nbsp;&nbsp;&nbsp;&nbsp;tat sarvaduḥkhanirmuktā saṃsthāsye sukham ātmani // Mo_3,16.27 //<br>
bhartṛmṛtiduḥkhādarśanād iti bhāvaḥ ||&nbsp;MoT_3,16.27 ||<br>
<br>
<br>
&nbsp;&nbsp;&nbsp;&nbsp;&nbsp;atha varṣasahasreṇa bhartādau mriyate yadi /<br>
&nbsp;&nbsp;&nbsp;&nbsp;&nbsp;tat kariṣye tathā yena jīvo gehān na yāsyati // Mo_3,16.28 //<br>
"varṣasahasreṇe"ti padam āśīrdyotakam | "atha yadi" " bhartādau" 
varṣasahasrānte "mriyate tat" tadā | "tathā" tam upāyaṃ | "kariṣye yena 
jīvaḥ" bhartṛjīvaḥ | "gehāt na yāsyati"&nbsp;||&nbsp;MoT_3,16.28 ||<br>
<br>
<br>
<br>
tataḥ kim ity | atrāha<br>
&nbsp;&nbsp;&nbsp;&nbsp;&nbsp;tadbhramād bhartṛjīve 'smin nije śuddhāntamaṇḍape /<br>
&nbsp;&nbsp;&nbsp;&nbsp;&nbsp;bhartrāvalokitā nityaṃ nivatsyāmi yathāsukham // Mo_3,16.29 //<br>
ahaṃ "tadbhramāt" | bhartāvalokate mām iti bhramāt | "nityaṃ" sadā | 
"yathāsukhaṃ nivartsyāmi" | kathambhūtāhaṃ | "asmin bhartṛjīve nije" 
svakīye | "śuddhāntamaṇḍape" mayā sādhitenopāyena sthite sati | 
"bhartrāvalokitā" vīkṣitā&nbsp;||&nbsp;MoT_3,16.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;adyaivārabhyaitadarthaṃ devīṃ jñaptiṃ sarasvatīm /<br>
&nbsp;&nbsp;&nbsp;&nbsp;&nbsp;japopavāsaniyamair ā toṣaṃ pūjayāmy aham // Mo_3,16.30 //<br>
"adyaiva" | na tu śvaḥ | "etadarthaṃ" bhartṛjīvasya svagehān 
nirgamābhāvārtham&nbsp;| "jñaptiṃ devīṃ" svapratibhāṃ devīṃ | "ā toṣaṃ" 
prasādaparyantam | nanu jñaptyārādhanatayā kutaḥ śrutam | jñaptiprasādād
 eveti brūmaḥ | sarvatra jñaptiprasādasyaiva kāraṇatvāt | agre 
vakṣyamāṇaḥ jñaptyupadeśaś ca svapratibhākṛtaḥ jñeyaḥ | yataḥ yat yat 
līlayā kṛtaṃ śrutaṃ vā tat svapratibhayaiva | yad api gurvādimukhena 
śrūyate tad api svapratibhayaiva | sarvatra svapratibhāyāḥ sthitatvāt 
||&nbsp;MoT_3,16.30 ||<br>
<br>
<br>
cintānantaraṃ tatprayatnaṃ kathayati<br>
&nbsp;&nbsp;&nbsp;&nbsp;&nbsp;iti niścitya sā nātham anuktvaiva varāṅganā /<br>
&nbsp;&nbsp;&nbsp;&nbsp;&nbsp;yathāśāstraṃ cacārograṃ tapo niyamam āsthitā // Mo_3,16.31 //<br>
"niyamam āsthitā"śritā | taṃ vinā tapaso vyarthatvāt ||&nbsp;MoT_3,16.31 ||<br>
<br>
<br>
<br>
tat tapaḥ viśeṣaṇadvāreṇa kathayati<br>
&nbsp;&nbsp;&nbsp;&nbsp;&nbsp;trirātrasya trirātrasya paryante kṛtapāraṇā /<br>
&nbsp;&nbsp;&nbsp;&nbsp;&nbsp;devadvijaguruprājñavidvatpūjāparāyaṇā // Mo_3,16.32 //<br>
"trirātrasya trirātrasye"ti vīpsāyāṃ dvitvam ||&nbsp;MoT_3,16.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;snānadānatapodhyānanityodyuktaśarīrikā /<br>
&nbsp;&nbsp;&nbsp;&nbsp;&nbsp;sarvāstikyasadācārakāriṇī kleśakāriṇī // Mo_3,16.33 //<br>
"snānādiṣu nityam udyuktaṃ" ceṣṭāyuktaṃ | śarīraṃ yasyāḥ | sā | 
"sarve"ti | "āstikyaḥ" āstikayogyaḥ | "kleśaḥ" taporūpaḥ 
||&nbsp;MoT_3,16.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathākālaṃ yathodyogaṃ yathāśāstraṃ yathākramam /<br>
&nbsp;&nbsp;&nbsp;&nbsp;&nbsp;toṣayām āsa bhartāram aparijñātatatsthitim // Mo_3,16.34 //<br>
"aparijñātā" | "tasyā" līlāyāḥ | trayam etat tapaḥ karotīty evaṃrūpā "sthitir" | yena&nbsp;| saḥ&nbsp;||&nbsp;MoT_3,16.34 ||<br>
<br>
<br>
&nbsp;&nbsp;&nbsp;&nbsp;&nbsp;trirātraśatam evaṃ sā bālā niyamaśālinī /<br>
&nbsp;&nbsp;&nbsp;&nbsp;&nbsp;anāratataponiṣṭham atiṣṭhat kaṣṭaceṣṭayā // Mo_3,16.35 //<br>
"anārate"ti | "anārataṃ tapasi niṣṭhā "yatra | tat | kriyāviśeṣaṇam etat
 | "kaṣṭaceṣṭayā" rātritrayānantaraṃ pāraṇādirūpayā duḥkhadayā ceṣṭayā 
||&nbsp;MoT_3,16.35 ||<br>
<br>
<br>
atha jñaptiprasādam āha<br>
&nbsp;&nbsp;&nbsp;&nbsp;&nbsp;trirātrāṇāṃ śatenātha pūjitā pratimām itā /<br>
&nbsp;&nbsp;&nbsp;&nbsp;&nbsp;tuṣṭā bhagavatī gaurī vāgīśīdam uvāca tām // Mo_3,16.36 //<br>
"atha" niyamānantaram | "vāgīśī" jñaptiḥ | "gaurī" śuddhasvarūpā | 
vāgīśītvam asyāḥ vācāṃ mūlakāraṇatvena jñeyaṃ | "pratimām itā" 
śilādipratimām āśritā&nbsp;| svayā pratibhayā pratimāyām ābhāsena tasyāḥ
 darśanaṃ dattavān iti bhāvaḥ ||&nbsp;MoT_3,16.36 ||<br>
<br>
<br>
<br>
jñaptyā kathyamānaṃ vākyam āha<br>
&nbsp;&nbsp;&nbsp;&nbsp;&nbsp;nirantareṇa tapasā bhartṛbhaktyatiśāyinā /<br>
&nbsp;&nbsp;&nbsp;&nbsp;&nbsp;parituṣṭāsmi te vatse gṛhāṇa varam īpsitam // Mo_3,16.37 //<br>
"nirantareṇā"cchinnena ||&nbsp;MoT_3,16.37 ||<br>
<br>
<br>
jñaptivākyaṃ śrutvā rājñī tāṃ stauti<br>
&nbsp;&nbsp;&nbsp;&nbsp;&nbsp;jaya janmajarājvālādāhadoṣaśaśiprabhe /<br>
&nbsp;&nbsp;&nbsp;&nbsp;&nbsp;jaya hārdāndhakāraughanivāraṇaraviprabhe  // Mo_3,16.38 //<br>
"śaśiprabhāyāḥ dāhadoṣa"nivārakatvaṃ "raviprabhāyāḥ" c"āndhakāra"nivartakatvaṃ prasiddham eva ||&nbsp;MoT_3,16.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;amba māṃ trijaganmātas trāyasva kṛpaṇām imām /<br>
&nbsp;&nbsp;&nbsp;&nbsp;&nbsp;idaṃ varadvayaṃ dehi yad iha prārthaye śubham // Mo_3,16.39 //<br>
"kṛpaṇāṃ" dīnāṃ | "śubham" iti "varadvaya"viśeṣaṇam ||&nbsp;MoT_3,16.39 ||<br>
<br>
<br>
varadvayamadhye ekaṃ kathayati<br>
&nbsp;&nbsp;&nbsp;&nbsp;&nbsp;ekaṃ tāvad videhasya bhartur jīvo mamāmbike /<br>
&nbsp;&nbsp;&nbsp;&nbsp;&nbsp;asmād eva hi mā yāsīn nijāntaḥpuramaṇḍapāt // Mo_3,16.40 //<br>
varadvayamadhye "ekam" idaṃ varaṃ dehi | kim ity apekṣāyām āha 
"videhe"ti | "videhasya" mṛtasya | "mā yāsīt" mā gacchatu 
||&nbsp;MoT_3,16.40 ||<br>
<br>
<br>
dvitīyaṃ kathayati<br>
&nbsp;&nbsp;&nbsp;&nbsp;&nbsp;dvitīyaṃ tvāṃ mahādevi prārthaye 'haṃ yadā yadā /<br>
&nbsp;&nbsp;&nbsp;&nbsp;&nbsp;darśanāya varārthena tadā me dehi darśanam // Mo_3,16.41 //<br>
"dvitīyam" idaṃ dehi | kim ity apekṣāyām āha "tvām" iti | he "devi" | 
"ahaṃ tvāṃ yadā darśanāya prārthaye tadā tvaṃ varārthena" varānurodhena |
 "darśanaṃ dehi"&nbsp;||&nbsp;MoT_3,16.41 ||<br>
<br>
<br>
varadvayam aṅgīkṛtya jñaptya ...<br>
<br>
<br>
<br>
______________________________________________________________________________<br>
<br>
<br>
<br>
4. Stitiprakarana (1,1.1-4,24.19, 4,25.12-4,33.26)<br>
<br>
<br>
<br>
<br>
 oṃ atha sthitiprakaraṇaṃ vyākhyāyate | oṃ<br>
&nbsp;&nbsp;&nbsp;&nbsp;&nbsp;pratyakjyotiḥ kim api paramam bhāvayitvātha devaṃ<br>
&nbsp;&nbsp;&nbsp;&nbsp;&nbsp;dhyātvā citte bhavabhayaharaṃ śrīgaṇeśaṃ vibhuṃ ca /<br>
&nbsp;&nbsp;&nbsp;&nbsp;&nbsp;maulau kṛtvā gurucaraṇayor dhūlipuñjaṃ ca ṭīkā<br>
&nbsp;&nbsp;&nbsp;&nbsp;&nbsp;sthityākhye 'smin prakaraṇavare tanyate bhāskareṇa // Mo_4,1.0 //<br>
evam utpattiprakaraṇe 'nutpattirūpāṃ jagadutpattim pratipādya 
tacchravaṇena ca tatra śrīrāmam pratītibhājaṃ nirvarṇya tadanantaraṃ 
yogyaṃ sthitiprakaraṇārambhaṃ karoti<br>
&nbsp;&nbsp;&nbsp;&nbsp;&nbsp;athotpattiprakaraṇād anantaram idaṃ śṛṇu /<br>
&nbsp;&nbsp;&nbsp;&nbsp;&nbsp;sthitiprakaraṇaṃ rāma jñātaṃ nirvāṇakāri yat // Mo_4,1.1 //<br>
athaśabdo maṅgalamātraprayojanaḥ | idaṃ vakṣyamāṇam | sthitiprakaraṇaṃ 
kim | yat jñātaṃ śravaṇamanananidadhyāsanaviṣaye kṛtaṃ sat | nirvāṇam 
brahmaṇi ātyantikaṃ layaṃ karotīti tādṛśam | bhavati || MoT_4,1.1 ||<br>
<br>
<br>
<br>
sthitiprakaraṇam eva kathayati<br>
&nbsp;&nbsp;&nbsp;&nbsp;&nbsp;evaṃ tāvad idaṃ viddhi dṛśyaṃ jagad iti sthitam /<br>
&nbsp;&nbsp;&nbsp;&nbsp;&nbsp;ahaṃ cetyādy anākāram bhrāntimātram asanmayam // Mo_4,1.2 //<br>
tāvat tvam evaṃ viddhi | anyat svayam eva jñāsyasīti bhāvaḥ | evaṃ 
katham ity apekṣāyām āha idam iti | jagad iti | jagad iti nāmadheyena 
sthitam | idaṃ dṛśyam puraḥsphurat | dṛśikriyāviṣayo bhāvajātam | aham 
ityādi ca bhavati | kathambhūtam | anākāram bhrāntimātram asanmayaṃ ca 
|| MoT_4,1.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;akartṛkam anaṅgaṃ ca gagane citram utthitam /<br>
&nbsp;&nbsp;&nbsp;&nbsp;&nbsp;adraṣṭṛkaṃ sānubhavam anidraṃ svapnadarśanam // Mo_4,1.3 //<br>
gagane cidākāśe | citram ālekhyam iva | uditam prādurbhūtam | kīdṛk 
citram | akartṛkam kartṛrahitam | anaṅgam niḥsvarūpam | punaḥ kim | 
svapnadarśanam svapnadarśanasvarūpam | svapnadarśanam kathambhūtam | 
adraṣṭṛkam draṣṭṛrahitam | sānubhavam draṣṭranubhavaviṣayatāṃ gatam | 
anidram nidrādoṣādṛṣṭam | atrālaukikatvakathanena vismayakāritve eva 
bharaḥ kṛtaḥ || MoT_4,1.3 ||<br>
<br>
<br>
&nbsp;&nbsp;&nbsp;&nbsp;&nbsp;bhaviṣyatpuranirmāṇaṃ citrasaṃstham ivoditam /<br>
&nbsp;&nbsp;&nbsp;&nbsp;&nbsp;markaṭānalatāpābham ambvāvartavad āsthitam // Mo_4,1.4 //<br>
bhaviṣyatpurasya ca nakiñcidrūpatvaṃ sphuṭam eva | 
markaṭasyānalatvenābhāsamānaḥ analaḥ markaṭānalaḥ | tasya yaḥ tāpaḥ | 
tasyābhā yasya | tat | markaṭo hi kam api phalaviśeṣam agnibhrameṇa 
gṛhṇāti | āsthitam sthitiyuktam || MoT_4,1.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sadrūpam api niḥśūnyaṃ tejaḥ sauram ivāmbare /<br>
&nbsp;&nbsp;&nbsp;&nbsp;&nbsp;ratnābhājālam iva khe dṛśyamānam abhittimat // Mo_4,1.5 //<br>
sadrūpam cinmātrasāratvāt | niḥśūnyam nakiñcittvāt | ambare hi sauraṃ 
tejaḥ sadrūpam api niḥśūnyam iva bhātīti tasyopamānatvena grahaṇam || 
MoT_4,1.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṅkalpapuravat prauḍham anubhūtam asanmayam /<br>
&nbsp;&nbsp;&nbsp;&nbsp;&nbsp;kathārthapratibhānātma na kvacit sthitam asti ca // Mo_4,1.6 //<br>
kathāyāḥ anena kathyamānāyāḥ kathāyāḥ | yaḥ arthaḥ | tasya yat 
pratibhānam sphuraṇam | tadātma tatsvarūpam | kathāḥ śravaṇakāle hi 
śrotuḥ tadarthaḥ puraḥ iva pratibhāti | na kvacit sthitam vicārāsahatvāt
 | asti ca pratibhāsamānatvāt || MoT_4,1.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;niḥsāram apy atīvāntaḥsāraṃ svapnācalopamam /<br>
&nbsp;&nbsp;&nbsp;&nbsp;&nbsp;bhūtākāśam ivākārabhāsuraṃ śūnyamātrakam // Mo_4,1.7 //<br>
niḥsāram piṇḍagrahābhāvāt | atīvātiśayenāntaḥsāram cinmātrasāratvāt | ākārabhāsuram nīlarūpayuktākārabhāsvaram || MoT_4,1.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śaradabhram ivāgrastham alakṣyakṣayam ākṣayi /<br>
&nbsp;&nbsp;&nbsp;&nbsp;&nbsp;varṇo vyomatalasyeva dṛśyamānam avastukam // Mo_4,1.8 //<br>
spaṣṭam || MoT_4,1.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svapnāṅganāratākāram arthaniṣṭham anarthakam /<br>
&nbsp;&nbsp;&nbsp;&nbsp;&nbsp;citrodyānam ivotphullam arasaṃ sarasākṛti // Mo_4,1.9 //<br>
arthaniṣṭham retaḥsravākhyārthakriyāratam | anarthakam prabhāte 
'dṛśyamānatvāt vṛthābhātam | punaḥ kathambhūtam | arasam āsvādarahitam 
api | sarasākṛti sarasā ivākṛtiḥ yasya | tat | kim iva | utphullaṃ 
citrodyānam ālekhyodyānam | iva | tasyāpi arasatve 'pi sarasākṛtitvam 
prasiddham || MoT_4,1.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prakāśam iva nistejaś citrārkānalavat sthitam /<br>
&nbsp;&nbsp;&nbsp;&nbsp;&nbsp;anubhūtam manorājyam ivāsatyam avāstavam // Mo_4,1.10 //<br>
spaṣṭam || MoT_4,1.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;citrapadmākara iva sārasaugandhyavarjitam /<br>
&nbsp;&nbsp;&nbsp;&nbsp;&nbsp;śūnye prakacitaṃ nānāvarṇam ākāritātmakam // Mo_4,1.11 //<br>
śūnye acetyacinmātrākhyāyāṃ śūnyabhittau | ākāritaḥ ākārayuktaḥ | ātmā yasya | tādṛśam || MoT_4,1.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paramārthena śuṣyadbhir bhūtapelavapallavaiḥ /<br>
&nbsp;&nbsp;&nbsp;&nbsp;&nbsp;tataṃ jaḍam asārātma kadalīstambhabhāsuram // Mo_4,1.12 //<br>
tataṃ vyāptam || MoT_4,1.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sphāritekṣaṇadṛśyāndhakāracakrakavat tatam /<br>
&nbsp;&nbsp;&nbsp;&nbsp;&nbsp;atyantam abhavadrūpam api pratyakṣavat sthitam // Mo_4,1.13 //<br>
sphāritekṣaṇasya dṛśyāni yāni andhakāracakrakāṇi | tadvat tatam | abhinayagamyaś cāyam arthaḥ || MoT_4,1.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vār budbuda ivābhogi śūnyam antaḥ sphuradvapuḥ /<br>
&nbsp;&nbsp;&nbsp;&nbsp;&nbsp;rasātmakaṃ satyarasam avicchinnakṣayodayam // Mo_4,1.14 //<br>
rasātmakam icchāsvarūpaṃ jalasvarūpaṃ ca | satyarasaṃ | satyasya 
cinmātratattvasya | rasaḥ yasya | tat | cinmātratattvenaiva puṣṭiṃ gatam
 ity arthaḥ || MoT_4,1.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nīhāra iva vistāri gṛhītaṃ san na kiñcana /<br>
&nbsp;&nbsp;&nbsp;&nbsp;&nbsp;jaḍaṃ śūnyāspadaṃ śūnyaṃ keṣāñcit paramāṇuvat // Mo_4,1.15 //<br>
keṣāñcit sthūlabuddhīnāṃ tārkikāṇām || MoT_4,1.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kiñcid bhūtamayo 'stīti sthitaṃ śūnyam abhūtakam /<br>
&nbsp;&nbsp;&nbsp;&nbsp;&nbsp;gṛhyamāṇam asadrūpaṃ niśātama ivotthitam // Mo_4,1.16 //<br>
ayaṃ saṃsāraḥ kiñcit bhūtamayaḥ astīti sthitam bhāsamānam | etair 
viśeṣaṇaiḥ samastaḥ sthitiprakaraṇārthaḥ saṅgṛhyoktaḥ | sthitiprakaraṇe 
evaṃrūpāyā jagatsthiter vaktum iṣṭatvāt || MoT_4,1.16 ||<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;mahākalpakṣaye dṛśyam āste bīja ivāṅkuram /<br>
&nbsp;&nbsp;&nbsp;&nbsp;&nbsp;pare bhūya udety etat tata eveti kiṃ vada // Mo_4,1.17 //<br>
iti kim etad eva kim asti atha vā neti | vada kathaya || MoT_4,1.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;evambodhāḥ kim ajñāḥ syur uta tajjñā iti sphuṭam /<br>
&nbsp;&nbsp;&nbsp;&nbsp;&nbsp;yathāvad bhagavan brūhi sarvasaṃśayaśāntaye // Mo_4,1.18 //<br>
evam pūrvaślokoktarūpaḥ | bodhaḥ yeṣāṃ | te | tādṛśāḥ || MoT_4,1.18 ||<br>
<br>
<br>
<br>
śrīvasiṣṭha uttaram āha<br>
&nbsp;&nbsp;&nbsp;&nbsp;&nbsp;idam bīje 'ṅkura iva dṛśyam āste mahākṣaye /<br>
&nbsp;&nbsp;&nbsp;&nbsp;&nbsp;brūte yaḥ param ajñatvam etat tasyātiśaiśavāt // Mo_4,1.19 //<br>
atiśaiśavāt atimaurkhyāt || MoT_4,1.19 ||<br>
<br>
<br>
<br>
hetukathanam avaśyopadeśyatvenāha<br>
&nbsp;&nbsp;&nbsp;&nbsp;&nbsp;sparśe kiṃ tad asambaddhaṃ katham etad avāstavam /<br>
&nbsp;&nbsp;&nbsp;&nbsp;&nbsp;viparīto bodha eṣa vaktuḥ śrotuś ca maurkhyakṛt // Mo_4,1.20 //<br>
asambaddhaṃ tat kim bhavati | na kiñcid apīty arthaḥ | etat avāstavam 
asambaddhaṃ | katham bhavati | sparśe āmukhe ity | eṣa viparītaḥ bodhaḥ 
vaktuḥ śrotuś ca maurkhyakṛt bhavati | etat anena hetunā asambaddham 
bhavati iti vaktuḥ vaktavyam | anena hetunā etat avāstavaṃ na bhavatīti 
śrotuḥ paryanuyogaḥ kāryaḥ | anyathā tayoḥ maurkhyam eveti bhāvaḥ || 
MoT_4,1.20 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;bījakāle 'ṅkura iva jagad āste itīha yā /<br>
&nbsp;&nbsp;&nbsp;&nbsp;&nbsp;buddhiḥ sāsatpralāpārthā mūḍhā śṛṇu kathaṃ kila // Mo_4,1.21 //<br>
ata ity adhyāhāryam | asatpralāpārthā asatpralāpasyevārthaḥ yasyāḥ | sā |
 asatpralāparūpeti yāvat | mūḍhā jaḍā | kathaṃ kena hetunā | 
hetvakathane mamāpi maurkhyāpātaḥ syād iti bhāvaḥ || MoT_4,1.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bījam bhavet svayaṃ dṛśyaṃ cittādīndriyagocaraḥ /<br>
&nbsp;&nbsp;&nbsp;&nbsp;&nbsp;vaṭadhānādi dhānyādi yuktam atrāṅkurodbhavaḥ // Mo_4,1.22 //<br>
cittādīndriyagocaraḥ | ata eva dṛśyam vaṭadhānādi tathā dhānyādi bījam 
bhavet | atra dhānādirūpe tathā dhānyādirūpe bīje | aṅkurodbhavaḥ yuktam
 bhavati || MoT_4,1.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;manaḥṣaṣṭhendriyātītaṃ yaḥ khād atitarām api /<br>
&nbsp;&nbsp;&nbsp;&nbsp;&nbsp;bījaṃ tad bhavituṃ śaktaṃ svayambhūr jagataḥ katham // Mo_4,1.23 //<br>
manaḥ ṣaṣṭhaṃ yeṣām | tāni manaḥṣaṣṭhāni | tādṛśāni ca tānīndriyāṇi | tāny atītam | svayambhūḥ cinmātram || MoT_4,1.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ākāśād api sūkṣmasya parasya paramātmanaḥ /<br>
&nbsp;&nbsp;&nbsp;&nbsp;&nbsp;sarvākṣānupalabhyasya kīdṛśī bījatā katham // Mo_4,1.24 //<br>
spaṣṭam || MoT_4,1.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sat sūkṣmam asadābhāsam asad eva hy ataddṛśām /<br>
&nbsp;&nbsp;&nbsp;&nbsp;&nbsp;kīdṛśī bījatā tatra bījābhāve kuto 'ṅkuraḥ // Mo_4,1.25 //<br>
sat api yat cinmātrākhyaṃ vastu | ataddṛśām na tasmin dṛk yeṣām | te | 
tādṛśām | cinmātrajñānarahitānām iti yāvat | asad eva bhavati | atra 
hetum āha | asadābhāsam iti | asadvat ābhāsaḥ yasya | tat | tādṛśam | 
atrāpi hetutvena viśeṣaṇam āha sūkṣmam iti | sūkṣmatvād asadābhāsatvam |
 asadābhāsatvād asattvam ity arthaḥ | tatra tasmin cinmātrākhye vastuni |
 bījatā kīdṛśī bhavati | na bhavati | sthūlasyaiva bījatvayogād ity 
arthaḥ | bījābhāve aṅkuraḥ jagadākhyaḥ aṅkuraḥ | kutaḥ bhavati | naiva 
yukta ity arthaḥ || MoT_4,1.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;gaganāṅgād api svacche śūnye tatra pare pade /<br>
&nbsp;&nbsp;&nbsp;&nbsp;&nbsp;kathaṃ santi jaganmerusamudragaganādayaḥ // Mo_4,1.26 //<br>
gaganāṅgāt svacchatvaṃ jāḍyākhyamālinyarahitatvāt jñeyam || MoT_4,1.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nakiñcid yat kathaṃ kiñcit tatrāste vastv avastuni /<br>
&nbsp;&nbsp;&nbsp;&nbsp;&nbsp;asti cet tat kathaṃ tatra vidyamānaṃ na dṛśyate // Mo_4,1.27 //<br>
yat cinmātram | bāhyāntaḥkaraṇātītatvāt nakiñcid bhavati | tatra tasmin |
 avastuni nakiñcidrūpe cinmātre | indriyagamyatvena kiñcidrūpaṃ vastu 
jagadākhyaṃ vastu | katham āste | tathāpi cet asti tatra vidyamānaṃ 
kathaṃ na dṛśyate | tarhi vidyamānatvam evāsya yuktaṃ syād iti bhāvaḥ | 
nanu jagataḥ vidyamānatvaṃ kathaṃ nāsti iti cet | vicārāsahatvān nāstīti
 brūmaḥ | yo hi vicāraṃ sahate tasyaiva vidyamānatvam | yathā 
rajjusarpāpekṣayā rajjoḥ || MoT_4,1.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nakiñcidātmanaḥ kiñcit katham eti kuto 'tha vā /<br>
&nbsp;&nbsp;&nbsp;&nbsp;&nbsp;śūnyarūpād ghaṭākāśāj jāto 'driḥ kva kutaḥ kadā // Mo_4,1.28 //<br>
pūrvaślokavyākhyayaiva gatārtho 'yaṃ ślokaḥ || MoT_4,1.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pratipakṣe kathaṃ kiñcid āste chāyātape yathā /<br>
&nbsp;&nbsp;&nbsp;&nbsp;&nbsp;katham āste tamo bhānau katham āste hime 'nalaḥ // Mo_4,1.29 //<br>
kiñcit kim api | pratipakṣe katham āste | pratipakṣe avasthānaṃ kasyāpi 
na yuktam iti bhāvaḥ | viśeṣeṇaitad eva darśayati cchāyetyādi || 
MoT_4,1.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;merur āste katham aṇau kutaḥ kiñcid anākṛtau /<br>
&nbsp;&nbsp;&nbsp;&nbsp;&nbsp;tadatadrūpayor aikyaṃ kva cchāyātapayor iva // Mo_4,1.30 //<br>
dṛṣṭāntāni viśeṣatayoktvā dārṣṭāntikam api tattayaiva kathayati kutaḥ 
kiñcid iti | kiñcit indriyagamyatvāt kiñcidrūpaṃ jagat | anākṛtau 
indriyāgamyatvenākārarahite cinmātre | kutaḥ na yuktam etad iti bhāvaḥ |
 nanv ekatve na bījāṅkuratvam anayor astīty atrāha tadatad iti | 
tadatadrūpayoḥ atyantabhinnayoḥ || MoT_4,1.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sākāre vaṭadhānādāv aṅkuro 'stīti yuktimat /<br>
&nbsp;&nbsp;&nbsp;&nbsp;&nbsp;anākāre mahākāraṃ jagad astīty ayuktimat // Mo_4,1.31 //<br>
spaṣṭam || MoT_4,1.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;deśāntare yac ca narāntare ca<br>
&nbsp;&nbsp;&nbsp;&nbsp;&nbsp;buddhyādisarvendriyaśaktyadṛśyam /<br>
&nbsp;&nbsp;&nbsp;&nbsp;&nbsp;nāsty eva tattadvidhabuddhibodhe<br>
&nbsp;&nbsp;&nbsp;&nbsp;&nbsp;nakiñcid ity eva tad ucyate ca // Mo_4,1.32 //<br>
deśāntare ca asmin deśe anyasmin deśe ca | narāntare ca tvayi anyeṣu 
nareṣu ca | kālasyāpy etad upalakṣaṇam | tena kālāntare cety api jñeyaṃ |
 tenāyam arthaḥ | buddhyādīnāṃ sarvendriyaśaktīnāṃ cādṛśyaṃ yat vastu | 
deśāntare narāntare ca tattadvidhabuddhibodhe | tattadvidhāḥ 
tattatprakārāḥ | yāḥ buddhayaḥ | tāsāṃ yaḥ bodhaḥ | tatra | nāsti | 
tadviṣayo nāstīti yāvat | paṇḍitaiḥ tat nakiñcid ity eva ucyate kathyate
 || MoT_4,1.32 ||<br>
<br>
<br>
<br>
tataḥ kim ity atrāha<br>
&nbsp;&nbsp;&nbsp;&nbsp;&nbsp;kāryasya tat kāraṇatām prayātam<br>
&nbsp;&nbsp;&nbsp;&nbsp;&nbsp;vaktīti yas tasya vimūḍhabodhaḥ /<br>
&nbsp;&nbsp;&nbsp;&nbsp;&nbsp;kair nāma tatkāryam udeti tasmāt<br>
&nbsp;&nbsp;&nbsp;&nbsp;&nbsp;svaiḥ kāraṇaughaiḥ sahakārirūpaiḥ // Mo_4,1.33 //<br>
tat nakiñcid iti nāmārhaṃ vastu | kāryasya kāraṇatām prayātam bhavati | 
iti yaḥ vakti | tasya vimūḍhabodhaḥ bhavati | nāsau tajjña iti bhāvaḥ | 
sahakārikāraṇābhāvena tasya kāraṇatāṃ nivārayati tatkāryam iti | svaiḥ 
nijaiḥ | sarvasya nakiñcidrūpacinmātrasvarūpatvena sahakārikāraṇasattā 
nāstīti bhāvaḥ || MoT_4,1.33 ||<br>
<br>
<br>
<br>
etena siddhaṃ siddhāntaṃ sargāntaślokena kathayati<br>
&nbsp;&nbsp;&nbsp;&nbsp;&nbsp;durbuddhibhiḥ kāraṇakāryabhāvaṃ<br>
&nbsp;&nbsp;&nbsp;&nbsp;&nbsp;saṅkalpitaṃ dūratare vyudasya /<br>
&nbsp;&nbsp;&nbsp;&nbsp;&nbsp;yad eva tat satyam anādimadhyaṃ<br>
&nbsp;&nbsp;&nbsp;&nbsp;&nbsp;jagat tad eva sthitam ity avehi // Mo_4,1.34 //<br>
durbuddhibhiḥ kubuddhiyuktaiḥ | saṅkalpitaṃ svasaṅkalpenollikhitam | na 
tu paramārthasantaṃ kāryakāraṇabhāvaṃ jagadbrahmaviṣayaṃ 
kāryakāraṇabhāvam | vyudasya parityajya | tvam iti avehi satyatayā 
niścinu iti | kim iti | anādimadhyam ādimadhyayor api sākṣitvena 
sthitatvāt ādimadhyarahitam | yat eva | tat prasiddham | satyam 
satyabhūtam cinmātrākhyaṃ vastu asti | tad eva na tu tatkāryam | jagat 
asti | iti śivam || MoT_4,1.34 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ janyajanakanirākaraṇaṃ sthitiprakaraṇe prathamaḥ sargaḥ ||1||<br>
<br>
<br>
<br>
*********************************************************************<br>
<br>
<br>
<br>
vasiṣṭha uvāca<br>
&nbsp;&nbsp;&nbsp;&nbsp;&nbsp;athaitadabhyupagame vacmi vedyavidāṃ vara /<br>
&nbsp;&nbsp;&nbsp;&nbsp;&nbsp;samastakalanātīte mahācidvyomni nirmale // Mo_4,2.1 //<br>
&nbsp;&nbsp;&nbsp;&nbsp;&nbsp;jagadādyaṅkuras tatra yady asti tad asau tadā /<br>
&nbsp;&nbsp;&nbsp;&nbsp;&nbsp;kair ivodeti kathaya kāraṇaiḥ sahakāribhiḥ // Mo_4,2.2 //<br>
he vedyavidāṃ vara | athāham etat bījatvam | aṅgīkṛtya | vacmi kathayāmi
 | kiṃ vakṣīty apekṣāyām āha samasteti | samastakalanātīte 
sarvakāryakāraṇabhāvādikalanātīte | nirmale cetyākhyamalādūṣite | 
sahakāribhiḥ kāraṇaiḥ sahakārikāraṇaiḥ | yugmam || MoT_4,1-2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sahakārikāraṇānām abhāve vāṅkurodgatiḥ /<br>
&nbsp;&nbsp;&nbsp;&nbsp;&nbsp;vandhyākanyā ca dṛṣṭeha na kadācana kenacit // Mo_4,2.3 //<br>
vāśabdaḥ pādapūraṇārthaḥ | caśabdaḥ samuccaye || MoT_4,1.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sahakārikāraṇānām abhāve yac ca voditam /<br>
&nbsp;&nbsp;&nbsp;&nbsp;&nbsp;mūlakāraṇam evātmā tat svabhāve sthitaṃ tathā // Mo_4,2.4 //<br>
yat ca jagadākhyaṃ kāryam | sahakārikāraṇānām abhāve uditam kāraṇāt 
anyatayā prādurbhūtam bhavati | tat tathā tena prakāreṇa | svabhāve 
svasvarūpe | sthitam | mūlakāraṇam ātmā mūlakāraṇabhūta ātmaiva bhavati |
 na kāryam | sahakārikāraṇasambhava eva kāryatvadarśanāt || MoT_4,1.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sargādau sargarūpeṇa brahmaivātmani tiṣṭhati /<br>
&nbsp;&nbsp;&nbsp;&nbsp;&nbsp;yathāsthitam anākāraṃ kva janyajanakakramaḥ // Mo_4,2.5 //<br>
sargādau cetyonmukhatāsamaye || MoT_4,1.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha pṛthvyādayo 'nye vā kuto 'py āgatya kurvate /<br>
&nbsp;&nbsp;&nbsp;&nbsp;&nbsp;sahakārikāraṇatvaṃ tat pūrvaivātra dūṣaṇā // Mo_4,2.6 //<br>
pūrvā dūṣaṇeti | sargāgame yā dūṣaṇā asti sā eva sahakāryabhimatapṛthvyādyāgame 'py astīty arthaḥ || MoT_4,1.6 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;tasmāt pare jagac chāntam āste tat sahakāraṇaiḥ /<br>
&nbsp;&nbsp;&nbsp;&nbsp;&nbsp;vinā prasaratīty uktir bālasya na vipaścitaḥ // Mo_4,2.7 //<br>
tasmāt tato hetoḥ | jagat pare śāntam bījatvena sthitam asti | 
sahakāraṇaiḥ sahakārikāraṇaiḥ vinā | tat prasarati ity uktiḥ bālasya 
mūrkhasya | bhavati | vipaścitaḥ paṇḍitasya | na bhavati || MoT_4,1.7 ||<br>
<br>
<br>
<br>
paramaphalitaṃ kathayati<br>
&nbsp;&nbsp;&nbsp;&nbsp;&nbsp;tasmād rāma jagan nāsīn na cāsti na bhaviṣyati /<br>
&nbsp;&nbsp;&nbsp;&nbsp;&nbsp;cetanākāśam evācchaṃ kacatīttham ivātmani // Mo_4,2.8 //<br>
he rāma | tasmāt jagat nāsīt na cāsti na ca bhaviṣyati 
sahakārikāraṇābhāvāt | punaḥ kim etat sphuratīty | atrāha cetaneti | 
accham cetyarahitaṃ | cetanākāśam cinmātrākāśam | ātmani ittham 
jagadrūpeṇa | sphurati iva kacati iva || MoT_4,1.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atyantābhāva evāsya jagato vidyate yadā /<br>
&nbsp;&nbsp;&nbsp;&nbsp;&nbsp;tadā brahmedam akhilam iti sad rāma nānyathā // Mo_4,2.9 //<br>
anyathā asat || MoT_4,1.9 ||<br>
<br>
<br>
<br>
nanu prāgabhāvādir eva kathaṃ nātrāsti | kim atyantābhāvenety | atrāha<br>
&nbsp;&nbsp;&nbsp;&nbsp;&nbsp;pūrvapradhvaṃsanānyo'nyābhāvair yad upaśāmyati /<br>
&nbsp;&nbsp;&nbsp;&nbsp;&nbsp;aśāntam eva tac citte na śāmyaty eva tad yataḥ // Mo_4,2.10 //<br>
pūrvapradhvaṃsanānyo'nyābhāvaiḥ prāgabhāvena pradhvaṃsābhāvena 
anyo'nyābhāvena ca | yat śāmyati tat aśāntam eva bhavati | yataḥ tat 
vastu | citte manasi | na śāmyati saṃskāratvena sthitatvāt | tasmād 
atyantābhāva evātra yukta iti bhāvaḥ || MoT_4,1.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atyantābhāvam evāto jagaddṛśyasya sarvadā /<br>
&nbsp;&nbsp;&nbsp;&nbsp;&nbsp;varjayitvetarā yuktir nāsty evānarthasaṅkṣaye // Mo_4,2.11 //<br>
jagaddṛśyasyātyantābhāva eva jagadrūpasyānarthasya kṣaye yuktiḥ nānyat kiñcid iti piṇḍārthaḥ || MoT_4,1.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cidākāśasya bodho 'yaṃ jagadādīti yat sthitam /<br>
&nbsp;&nbsp;&nbsp;&nbsp;&nbsp;ayaṃ so 'ham idaṃ rūpālokacittakalādy api // Mo_4,2.12 //<br>
idaṃ jagadādīti yat sthitam asti | ayam cidākāśasya bodha eva bhavati | 
nānyat | ādiśabdena pralayasya grahaṇam | jagadādīti viśeṣeṇa kathayati 
ayaṃ so 'ham ityādi | cittakalā manaskāraḥ || MoT_4,1.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;idam arkādi pṛthvyādi tathedaṃ vatsarādi ca /<br>
&nbsp;&nbsp;&nbsp;&nbsp;&nbsp;ayaṃ kalpaḥ kṣaṇaś cāyam ime maraṇajanmane // Mo_4,2.13 //<br>
spaṣṭam || MoT_4,1.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ayaṃ kalpāntasaṃrambho mahākalpānta eṣa saḥ /<br>
&nbsp;&nbsp;&nbsp;&nbsp;&nbsp;ayaṃ sa sargaprārambho bhāvābhāvakramas tv asau // Mo_4,2.14 //<br>
spaṣṭam || MoT_4,1.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;lakṣāṇīmāni kalpānām imā brahmāṇḍakoṭayaḥ /<br>
&nbsp;&nbsp;&nbsp;&nbsp;&nbsp;ime brahmendranicayā imā viṣṇvādiśaktayaḥ // Mo_4,2.15 //<br>
viṣṇvādirūpāḥ śaktayaḥ viṣṇvādiśaktayaḥ || MoT_4,1.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ete ceme pariṇatā ime bhūya upāgatāḥ /<br>
&nbsp;&nbsp;&nbsp;&nbsp;&nbsp;imāni dhiṣṇyajālāni deśakālakalā imāḥ // Mo_4,2.16 //<br>
ete ime pariṇatāḥ mṛtāḥ || MoT_4,1.16 ||<br>
<br>
<br>
<br>
upasaṃhāraṃ karoti<br>
&nbsp;&nbsp;&nbsp;&nbsp;&nbsp;mahācitparamākāśam anāvṛttam anantakam /<br>
&nbsp;&nbsp;&nbsp;&nbsp;&nbsp;yathā pūrvaṃ sthitaṃ śāntam ity evaṃ kacati svayam // Mo_4,2.17 //<br>
anāvṛttam āvṛttirahitam | anantakam antarahitam | śāntam svasmin svarūpe
 eva sarvadā nilīnam | mahācitparamākāśam | iti anena prakāreṇa | evam 
jagadrūpeṇa | kacati sphurati || MoT_4,1.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paramāṇusahasrāṃśabhāsa etā mahāciteḥ /<br>
&nbsp;&nbsp;&nbsp;&nbsp;&nbsp;svabhāvabhūtā evāntaḥsthitā nāyānti yānti no // Mo_4,2.18 //<br>
mahāciteḥ antaḥsthitāḥ | ata eva svabhāvabhūtāḥ | paramāṇoḥ yaḥ 
sahasrāṃśaḥ | tatparimāṇāḥ bhāsaḥ dīptayaḥ | etāḥ sargaparamparāḥ | na 
āyānti no yānti sadā sthitatvāt || MoT_4,1.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svayam antaś camatkāro yas samudgīryate citā /<br>
&nbsp;&nbsp;&nbsp;&nbsp;&nbsp;tat sargabhānam bhātīdam bhārūpaṃ na ca bhittimat // Mo_4,2.19 //<br>
citā cinmātreṇa | antaḥsthitaḥ yaḥ camatkāraḥ svarūpaparāmarśarūpaḥ 
āsvādaḥ | bahiḥ samudgīryate samyak udgīryate | tat idaṃ samudgiraṇaṃ | 
sargabhānam bhāti | idaṃ kathambhūtam | bhārūpam jñānasvarūpam | na 
bhittimat bhittirahitam || MoT_4,1.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nodyanti na ca naśyanti nāyānti na ca yānti ca /<br>
&nbsp;&nbsp;&nbsp;&nbsp;&nbsp;mahāśilāntarlekhānāṃ sanniveśa ivācalāḥ // Mo_4,2.20 //<br>
sargā iti śeṣaḥ || MoT_4,1.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ime sargāḥ prasphuranti svataḥ svātmani nirmale /<br>
&nbsp;&nbsp;&nbsp;&nbsp;&nbsp;nabhasīva nabhobhāgā nirākārā nirākṛtau // Mo_4,2.21 //<br>
svataḥ svabhāvena || MoT_4,1.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dravatvānīva toyasya spandā iva sadāgateḥ /<br>
&nbsp;&nbsp;&nbsp;&nbsp;&nbsp;āvartā iva vāmbhodher guṇino vāthavā guṇāḥ // Mo_4,2.22 //<br>
pūrvaślokadṛṣṭāntatvenaiva yojyam || MoT_4,1.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp; vijñānaghana evaikam idam ittham iva sthitam /<br>
&nbsp;&nbsp;&nbsp;&nbsp;&nbsp;sodayāstamayārambham anantaṃ śāntam ātatam // Mo_4,2.23 //<br>
vijñānaghane jñānaikasvarūpe cinmātratattve | idam jagat || MoT_4,1.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sahakāryādihetūnām abhāve śūnyatā jagat /<br>
&nbsp;&nbsp;&nbsp;&nbsp;&nbsp;svayambhūr jāyate ceti kilonmattakaphūtkṛtam // Mo_4,2.24 //<br>
unmattakaphūtkṛtam unmattapralāpaḥ || MoT_4,1.24 ||<br>
<br>
<br>
<br>
sargāntaślokena phalitaṃ kathayati<br>
&nbsp;&nbsp;&nbsp;&nbsp;&nbsp;praśāntasarvārthakalākalaṅko<br>
&nbsp;&nbsp;&nbsp;&nbsp;&nbsp;nirastaniḥśeṣavikalpatalpaḥ /<br>
&nbsp;&nbsp;&nbsp;&nbsp;&nbsp;cirāya vidrāvitadīrghanidro<br>
&nbsp;&nbsp;&nbsp;&nbsp;&nbsp;bhavābhayo bhūṣitabhūḥ prabuddhaḥ // Mo_4,2.25 //<br>
tasmād ity adhyāhāryam | tasmāt tvam bhava | kīdṛśa ity apekṣāyāṃ 
viśeṣaṇāny āha praśānta ityādi | praśāntaḥ brahmaikatāvijñānena 
prakarṣeṇa śāntaḥ | sarvārtharūpaḥ kalaṅkaḥ yasya | saḥ | nirastā 
niḥśeṣavikalpā eva talpam yena | saḥ | vidrāvitā dīrghanidrā avidyārūpā 
dīrghanidrā yena | saḥ | ata eva prabuddhaḥ samyagjñānayuktaḥ | ataḥ 
abhayaḥ bhayarahitaḥ | iti śivam || MoT_4,1.25 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe dvitīyaḥ sargaḥ ||2||<br>
<br>
<br>
<br>
*********************************************************************<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;mahāpralayasargādau prathamo 'sau prajāpatiḥ /<br>
&nbsp;&nbsp;&nbsp;&nbsp;&nbsp;smṛtyātmā jāyate sarge smṛtyātmaiva tato jagat // Mo_4,3.1 //<br>
 prathamaḥ prajāpatiḥ śuddhamanorūpaḥ brahmā | smṛtyātma smṛtirūpam || MoT_4,3.1 ||<br>
<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;mahāpralayasargādāv evam etad raghūdvaha /<br>
&nbsp;&nbsp;&nbsp;&nbsp;&nbsp;smṛtyātmaiva bhavaty ādau prathamo 'sau prajāpatiḥ // Mo_4,3.2 //<br>
evam etat etat satyam evety arthaḥ || MoT_4,3.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatsaṅkalpātma ca jagat smṛtyātmaivam idaṃ tataḥ /<br>
&nbsp;&nbsp;&nbsp;&nbsp;&nbsp;iti saṅkalpanagaraṃ sthitam pūrvaprajāpateḥ // Mo_4,3.3 //<br>
tatsaṅkalpātma smṛtisvarūpaprajāpatisvarūpam || MoT_4,3.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;iti sthite 'pi sā rāma tasya pūrvaprajāpateḥ /<br>
&nbsp;&nbsp;&nbsp;&nbsp;&nbsp;sthitir na sambhavaty eva nabhasīva mahādrumaḥ // Mo_4,3.4 //<br>
sā smṛtirūpā || MoT_4,3.4 ||<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;na sambhavati kim brahman sargādau prāktanī smṛtiḥ /<br>
&nbsp;&nbsp;&nbsp;&nbsp;&nbsp;mahāpralayasammohair naśyati prāksmṛtiḥ katham // Mo_4,3.5 //<br>
mahāpralayasammohaiḥ mahāpralayakṛtābhiḥ mūrcchābhiḥ || MoT_4,3.5 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;prāṅmahāpralaye prājña pūrve brahmādayaḥ purā /<br>
&nbsp;&nbsp;&nbsp;&nbsp;&nbsp;kila nirvāṇam āyātās te 'vaśyam brahmatāṃ gatāḥ // Mo_4,3.6 //<br>
nirvāṇam muktim || MoT_4,3.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prāktanyāḥ kaḥ smṛtes smartā tasmāt kathaya suvrata /<br>
&nbsp;&nbsp;&nbsp;&nbsp;&nbsp;smṛtir nirmūlatāṃ yātā smartur muktatayā yataḥ // Mo_4,3.7 //<br>
spaṣṭam || MoT_4,3.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ataḥ smartur abhāve sā smṛtiḥ kodetu kiṃ katham /<br>
&nbsp;&nbsp;&nbsp;&nbsp;&nbsp;avaśyaṃ hi mahākalpe sarve mokṣaikabhāginaḥ // Mo_4,3.8 //<br>
spaṣṭam || MoT_4,3.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nānubhūte 'nubhūte ca svataś cidvyomni yā smṛtiḥ /<br>
&nbsp;&nbsp;&nbsp;&nbsp;&nbsp;sā jagacchrīr iti prauḍhā dṛśyābhāve hi citprabhā // Mo_4,3.9 //<br>
svataḥ na tu prajāpatirūpagrahāt | nānubhūte pūrvānanubhūte viṣaye | 
anubhūte pūrvam anubhūte viṣaye | cidvyomni yā smṛtiḥ bhavati | sā 
jagacchrīr iti prauḍhā bhavati | na prajāpatismṛtir iti bhāvaḥ | kuta 
etad ity | atrāha dṛśyeti | hi yasmāt | dṛśyābhāve smṛtirūpadṛśyābhāve |
 citprabhā eva bhavati | na prajāpatiprabhā || MoT_4,3.9 ||<br>
<br>
<br>
<br>
athavālam anayā smṛtikalpanayā | yataḥ citprabhaiva jagad astīty abhiprāyenāha<br>
&nbsp;&nbsp;&nbsp;&nbsp;&nbsp;bhāti saṃvitprabhaivāccham anādyantāvabhāsinī /<br>
&nbsp;&nbsp;&nbsp;&nbsp;&nbsp;yat tad etaj jagad iti svayambhūr iti ca sthitam // Mo_4,3.10 //<br>
anādyantāvabhāsinī sadā bhātatvenādyantāvabhāsarahitā | saṃvitprabhā eva
 acchaṃ yat bhāti tat etat jagad iti sthitam bhavati | svayambhūr iti ca
 sthitam bhavati | ataḥ smṛteḥ svayambhuvaś ca na kāpi sattāstīti bhāvaḥ
 || MoT_4,3.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anādikālasaṃsiddhaṃ yad bhānam brahmaṇo nijam /<br>
&nbsp;&nbsp;&nbsp;&nbsp;&nbsp;sa ātivāhiko deho virājo jagadākṛtiḥ // Mo_4,3.11 //<br>
anādikālasaṃsiddham satatasiddham | brahmaṇaḥ cinmātratattvasya | yat 
nijaṃ svasambandhi | bhānam bhavati | saḥ virājaḥ virāḍrūpasya 
prajāpateḥ | ātivāhikaḥ dehaḥ bhavati | kathambhūtaḥ | jagadākṛtiḥ 
samastajagatsvarūpaḥ || MoT_4,3.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paramāṇāv idam bhāti jagat sabhuvanatrayam /<br>
&nbsp;&nbsp;&nbsp;&nbsp;&nbsp;deśakālakriyādravyadinarātrikramānvitam // Mo_4,3.12 //<br>
dravyam kriyāviṣayaḥ padārthaḥ | paramāṇvantas tribhuvanābhānam indrasya nirvāṇaprakaraṇe vakṣyati || MoT_4,3.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paramāṇum prati tatas tasyāntas tādṛg eva ca /<br>
&nbsp;&nbsp;&nbsp;&nbsp;&nbsp;bhāti bhāsvaritākāraṃ tādṛggirikulāvṛtam // Mo_4,3.13 //<br>
tataḥ tato hetoḥ | tasya paramāṇvantarvartinaḥ tribhuvanasya | prati 
paramāṇum antaḥ pratiparamāṇumadhye | tādṛk eva na tv anyarūpam | 
bhāsvaritākāraṃ tādṛggirikulāvṛtam tādṛśaparvatasamūhākulam | arthāt 
tribhuvanam bhāti || MoT_4,3.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatrāpi tādṛgākāram evam praty aṇum ātatam /<br>
&nbsp;&nbsp;&nbsp;&nbsp;&nbsp;dṛśyam ābhāti bhārūpam etad aṅga na vāstavam // Mo_4,3.14 //<br>
tatrāpi pratyaṇuvartini tribhuvane 'pi | bhārūpam jñānasvarūpam | 
phalitam āha etad iti | he aṅga | ataḥ etat tribhuvanam | vāstavam 
paramārthasat | na bhavati | svapnavad bhārūpatvāt || MoT_4,3.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ity asty anto na saddṛṣṭer asaddṛṣṭeś ca vā kvacit /<br>
&nbsp;&nbsp;&nbsp;&nbsp;&nbsp;asyās tv abhyuditam buddham abuddham prati vānagha // Mo_4,3.15 //<br>
iti anena prakāreṇa | saddṛṣṭeḥ cinmātradṛṣṭeḥ | asaddṛṣṭeḥ cetyadṛṣṭeḥ 
vā | anto 'vasānam | nāsti | asyāḥ saddṛṣṭer asaddṛṣṭeś ca | abhyuditam 
abhyudayaḥ | prādurbhāva iti yāvat | buddham prati abuddham prati vā 
bhavati | buddham prati saddṛṣṭeḥ abhyudayaḥ asaddṛṣṭeḥ abuddham pratīti
 kramo jñeyaḥ || MoT_4,3.15 ||<br>
<br>
<br>
<br>
nanu ekā eva bhāsamānā jagadākhyā dṛṣṭir asti | tat katham uktam buddham
 prati saddṛṣṭer anto nāsti asaddṛṣṭer abuddham pratīty | āha<br>
&nbsp;&nbsp;&nbsp;&nbsp;&nbsp;buddham pratīdam brahmaiva kevalaṃ śāntam avyayam /<br>
&nbsp;&nbsp;&nbsp;&nbsp;&nbsp;abuddham prati tu dvaitam bhāsuram bhuvanānvitam // Mo_4,3.16 //<br>
idam eva jagat | buddhasya saddṛṣṭyā bhāti | abuddhasyāsaddṛṣṭyā | yathā
 ekaḥ rajjuḥ buddham prati rajjutayā bhāti | abuddham prati sarpatayeti 
bhāvaḥ || MoT_4,3.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathedam bhāsuram bhāti jagad aṇḍakajṛmbhitam /<br>
&nbsp;&nbsp;&nbsp;&nbsp;&nbsp;tathā koṭisahasrāṇi bhānty anyāny apy aṇāv aṇau // Mo_4,3.17 //<br>
spaṣṭam || MoT_4,3.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā stambhe putrikāntas tasyāś cāṅgeṣu putrikā /<br>
&nbsp;&nbsp;&nbsp;&nbsp;&nbsp;tasyāś ca putrikāsty aṅge tathā trailokyaputrikā // Mo_4,3.18 //<br>
trailokyākhyā putrikā trailokyaputrikā || MoT_4,3.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na bhinnā na ca saṅkhyeyā yathādrau paramāṇavaḥ /<br>
&nbsp;&nbsp;&nbsp;&nbsp;&nbsp;tathā brahmabṛhanmerau trailokyaparamāṇavaḥ // Mo_4,3.19 //<br>
spaṣṭam || MoT_4,3.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sūryaughāṃśuṣv asaṅkhyātuṃ śakyante laghavo 'ṇavaḥ /<br>
&nbsp;&nbsp;&nbsp;&nbsp;&nbsp;nānādyantāś cidāditye trailokyaparamāṇavaḥ // Mo_4,3.20 //<br>
spaṣṭam || MoT_4,3.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathāṇavo vahanty arkadīptiṣv apsu rajaḥsu ca /<br>
&nbsp;&nbsp;&nbsp;&nbsp;&nbsp;tathā vahante cidvyomni trailokyaparamāṇavaḥ // Mo_4,3.21 //<br>
spaṣṭam || MoT_4,3.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śūnyānubhavamātrātma bhūtākāśam idaṃ yathā /<br>
&nbsp;&nbsp;&nbsp;&nbsp;&nbsp;sargānubhavamātrātma cidākāśam idaṃ tathā // Mo_4,3.22 //<br>
śūnyasya yaḥ anubhavaḥ | tanmātram ātmā svarūpaṃ yasya | tat || MoT_4,3.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sargas tu sargaśabdārthatayā buddho nayaty adhaḥ /<br>
&nbsp;&nbsp;&nbsp;&nbsp;&nbsp;sa brahmaśabdārthatayā buddhaḥ śreyo bhavaty alam // Mo_4,3.23 //<br>
śreyaḥ mokṣarūpam || MoT_4,3.23 ||<br>
<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;vijñānātmā śāsitā viśvabījam<br>
&nbsp;&nbsp;&nbsp;&nbsp;&nbsp;brahmaivādyaṃ svaṃ cidākāśamātraṃ /<br>
&nbsp;&nbsp;&nbsp;&nbsp;&nbsp;tasmāj jātaṃ yat tad eveti vedyaṃ<br>
&nbsp;&nbsp;&nbsp;&nbsp;&nbsp;viddhi svāntar bodhasambodhamātram // Mo_4,3.24 //<br>
vijñānātmā jñānaikasvarūpaḥ | śāsitā prerakaḥ | svam sarveṣām ātmatvena 
sthitam | cidākāśamātram ādyam brahmaiva viśvabījaṃ viśvasya bījam iva 
bījam | na tu sākṣād bījam | tasya samanantaram eva nirākṛtatvāt | 
bhavati | tasmāt tādṛśāt brahmaṇaḥ | yat jātam bhavati | tat tad eva 
bhavati | iti ato hetoḥ | tvam vedyam vidikriyāviṣayam bhāvajātam | 
svāntaḥ svamanasi | bodhasya yaḥ sambodhaḥ svaparāmarśaḥ | tanmātraṃ 
viddhi jānīhi | liṅgasaṅkaro 'liṅgatvadyotanārthaḥ | iti śivam || 
MoT_4,3.24 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe tṛtīyaḥ sargaḥ ||3||<br>
<br>
<br>
<br>
<br>
*********************************************************************<br>
<br>
<br>
<br>
 indriyagrāmasaṅgrāmasetunā bhavasāgaraḥ |<br>
&nbsp;&nbsp;&nbsp;&nbsp;&nbsp;tīryate netareṇeha kenacin nāma karmaṇā // Mo_4,4.1 //<br>
 indriyagrāmeṇendriyasamūhena | yaḥ saṅgrāmaḥ | sa eva setuḥ | tena || MoT_4,4.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śāstrasatsaṅgamābhyāsaiḥ saviveko jitendriyaḥ /<br>
&nbsp;&nbsp;&nbsp;&nbsp;&nbsp;atyantābhāvam evāsya dṛśyaughasyāvagacchati // Mo_4,4.2 //<br>
avagacchati jānāti || MoT_4,4.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;etat te kathitaṃ sarvaṃ svarūpaṃ rūpiṇāṃ vara /<br>
&nbsp;&nbsp;&nbsp;&nbsp;&nbsp;saṃsārasāgaraśreṇyo yathāyānti prayānti ca // Mo_4,4.3 //<br>
he rūpiṇāṃ vara | mayā te | arthāt saṃsārasāgaraśreṇīnāṃ sarvam svarūpam
 | kathitam | tathā saṃsārasāgaraśreṇyāḥ yathāyānti prayānti ca | tad 
api kathitam || MoT_4,4.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bahunātra kim uktena manaḥ karmadrumāṅkuram /<br>
&nbsp;&nbsp;&nbsp;&nbsp;&nbsp;tasmiṃś chinne jagacchākhaś chinnaḥ karmatarur bhavet // Mo_4,4.4 //<br>
karmataruḥ kathambhūtaḥ | jaganty eva śākhāḥ yasya | saḥ | tādṛśaḥ || MoT_4,4.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;manaḥ sarvam idaṃ rāma tasminn antaś cikitsite /<br>
&nbsp;&nbsp;&nbsp;&nbsp;&nbsp;cikitsito 'yaṃ sakalo janmajālamayo bhavaḥ // Mo_4,4.5 //<br>
spaṣṭam || MoT_4,4.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tad etaj jāyate loke mano malalavākulam /<br>
&nbsp;&nbsp;&nbsp;&nbsp;&nbsp;manaso vyatirekeṇa dehaḥ kva kila dṛśyate // Mo_4,4.6 //<br>
jāyate jagattayā utpadyate | malalavākulam saṅkalpākhyamalaleśākulam || MoT_4,4.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dṛśyātyantāsambhavanam ṛte nānyena hetunā /<br>
&nbsp;&nbsp;&nbsp;&nbsp;&nbsp;manaḥpiśācaḥ praśamaṃ yāti kalpaśatair api // Mo_4,4.7 //<br>
dṛśyātyantāsambhavanaṃ dṛśyātyantābhāvam || MoT_4,4.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;etac ca sambhavaty eva manovyādhicikitsane /<br>
&nbsp;&nbsp;&nbsp;&nbsp;&nbsp;dṛśyātyantāsambhavātma paramauṣadham uttamam // Mo_4,4.8 //<br>
manovyādhicikitsane kārye | sambhavaty eva prabhavaty eva || MoT_4,4.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mano moham upādatte mriyate jāyate punaḥ /<br>
&nbsp;&nbsp;&nbsp;&nbsp;&nbsp;kasyacit tu prasādena badhyate mucyate punaḥ // Mo_4,4.9 //<br>
kasyacid anākhyasya cinmātrasya || MoT_4,4.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sphuratītthaṃ jagat sarvaṃ citte mananamanthare /<br>
&nbsp;&nbsp;&nbsp;&nbsp;&nbsp;śūnya evāmbare sphāre gandharvāṇām puraṃ yathā // Mo_4,4.10 //<br>
mananamanthare mananabharite || MoT_4,4.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;manasīdaṃ jagat kṛtsnaṃ sphāraṃ sphurati cāsti ca /<br>
&nbsp;&nbsp;&nbsp;&nbsp;&nbsp;puṣpaguccha ivāmodas tatsthas tasmād ivetaraḥ // Mo_4,4.11 //<br>
sphāram vistīrṇam || MoT_4,4.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā tilakaṇe tailaṃ guṇo guṇini vā yathā /<br>
&nbsp;&nbsp;&nbsp;&nbsp;&nbsp;yathā dharmiṇi vā dharmas tathedam manasi sthitam // Mo_4,4.12 //<br>
spaṣṭam || MoT_4,4.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathāmbhasi taraṅgaugha indau dvīndubhramo yathā /<br>
&nbsp;&nbsp;&nbsp;&nbsp;&nbsp;mṛgatṛṣṇā yathā tāpe saṃsāraś cittake tathā // Mo_4,4.13 //<br>
spaṣṭam || MoT_4,4.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;raśmijālaṃ yathā sūrye yathālokaś ca tejasi /<br>
&nbsp;&nbsp;&nbsp;&nbsp;&nbsp;yathauṣṇyaṃ citrabhānau ca manasīdaṃ tathā jagat // Mo_4,4.14 //<br>
spaṣṭam || MoT_4,4.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śaityaṃ yathaiva tuhine yathā nabhasi śūnyatā /<br>
&nbsp;&nbsp;&nbsp;&nbsp;&nbsp;yathā cañcalatā vāyau manasīdaṃ tathā jagat // Mo_4,4.15 //<br>
spaṣṭam || MoT_4,4.15 ||<br>
<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;mano jagaj jagad akhilaṃ tathā manaḥ<br>
&nbsp;&nbsp;&nbsp;&nbsp;&nbsp;parasparaṃ tv avirahitaṃ sadaiva hi /<br>
&nbsp;&nbsp;&nbsp;&nbsp;&nbsp;tayor dvayor manasi nirantaraṃ kṣate<br>
&nbsp;&nbsp;&nbsp;&nbsp;&nbsp;kṣataṃ jagan na tu jagati kṣate manaḥ // Mo_4,4.16 //<br>
nirantaram atiśayena | tayoḥ dvayor iti nirdhāraṇe ṣaṣṭhī | tasmān mana 
eva samyagjñānādyupāyena nāśanīyam iti bhāvaḥ | iti śivam || MoT_4,4.16 
||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe caturthaḥ sargaḥ ||4||<br>
<br>
<br>
<br>
<br>
*********************************************************************<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;bhagavan sarvadharmajña pūrvāparavidāṃ vara /<br>
&nbsp;&nbsp;&nbsp;&nbsp;&nbsp;ayam manasi saṃsāraḥ sphāraḥ katham iva sthitaḥ // Mo_4,5.1 //<br>
manasi paramāṇurūpe manasi | sphāraḥ vistīrṇaḥ || MoT_4,5.1 ||<br>
<br>
<br>
&nbsp;&nbsp;&nbsp;&nbsp;&nbsp;yathāyam manasi sphāra ārambhaḥ sphurati sphuṭam /<br>
&nbsp;&nbsp;&nbsp;&nbsp;&nbsp;dṛṣṭāntadṛṣṭyā sphuṭayā tathā kathaya me 'nagha // Mo_4,5.2 //<br>
ārambhaḥ jagadākhya ārambhaḥ || MoT_4,5.2 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;yathaindavānāṃ viprāṇāṃ jaganty avapuṣām api /<br>
&nbsp;&nbsp;&nbsp;&nbsp;&nbsp;sthitāni jātadārḍhyāni manasīdaṃ tathā sthitam // Mo_4,5.3 //<br>
avapuṣām mṛtatvena śarīrarahitānām || MoT_4,5.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;lavaṇasya yathā rājñaś cendrajālākulākṛteḥ /<br>
&nbsp;&nbsp;&nbsp;&nbsp;&nbsp;caṇḍālatvam anuprāptaṃ tathedam manasi sthitam // Mo_4,5.4 //<br>
indrajālena aindrajālikaprayuktenendrajālenākulā ākṛtir yasya | saḥ || MoT_4,5.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhārgavasya ciraṃ kālaṃ svargabhogabubhukṣayā /<br>
&nbsp;&nbsp;&nbsp;&nbsp;&nbsp;bhogeśvaratvaṃ ca yathā tathedam manasi sthitam // Mo_4,5.5 //<br>
bhārgavasya śukrasya || MoT_4,5.5 ||<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;bhagavan bhṛguputrasya svargabhogabubhukṣayā /<br>
&nbsp;&nbsp;&nbsp;&nbsp;&nbsp;katham bhogādhināthatvaṃ saṃsāritvam babhūva ca // Mo_4,5.6 //<br>
bhogādhināthatvaṃ kiṃ saṃsāritvaṃ saṃsārabhāvaḥ || MoT_4,5.6 ||<br>
<br>
<br>
<br>
śrīvasiṣṭhaḥ uttaram āha<br>
&nbsp;&nbsp;&nbsp;&nbsp;&nbsp;śṛṇu rāma purā vṛttaṃ saṃvādam bhṛgukālayoḥ /<br>
&nbsp;&nbsp;&nbsp;&nbsp;&nbsp;sānau mandaraśailasya tamālaviṭapākule // Mo_4,5.7 //<br>
spaṣṭam || MoT_4,5.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;purā mandaraśailasya sānau kusumasaṅkule /<br>
&nbsp;&nbsp;&nbsp;&nbsp;&nbsp;atapyata tapo ghoraṃ kasmiṃścid bhagavān bhṛguḥ // Mo_4,5.8 //<br>
spaṣṭam || MoT_4,5.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tam upāste sma tejasvī bālaḥ putro mahāmatiḥ /<br>
&nbsp;&nbsp;&nbsp;&nbsp;&nbsp;śukraḥ sakalacandrābhaḥ prakāśa iva bhāskaram // Mo_4,5.9 //<br>
spaṣṭam || MoT_4,5.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhṛgur varavane tasmin samādhāv eva saṃsthitaḥ /<br>
&nbsp;&nbsp;&nbsp;&nbsp;&nbsp;sarvakālaṃ samutkīrṇo vanopalatalād iva // Mo_4,5.10 //<br>
āsīd ity adhyāhāryam || MoT_4,5.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śukraḥ kusumaśayyāsu kaladhautābjinīṣu ca /<br>
&nbsp;&nbsp;&nbsp;&nbsp;&nbsp;mandāratarudolāsu bālo 'ramata līlayā // Mo_4,5.11 //<br>
ramaṇe hetum āha bāla iti || MoT_4,5.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vidyāvidyādṛśor madhye śukro prāptamahāpadaḥ /<br>
&nbsp;&nbsp;&nbsp;&nbsp;&nbsp;triśaṅkur iva rodo'ntar avartata tadā kila // Mo_4,5.12 //<br>
rodo'ntaḥ rodasyoḥ dvyāvāpṛthivyor | antaḥ madhye || MoT_4,5.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nirvikalpasamādhisthe sa kadācit pitary atha /<br>
&nbsp;&nbsp;&nbsp;&nbsp;&nbsp;avyagro 'bhavad ekānte jitārir iva bhūmipaḥ // Mo_4,5.13 //<br>
spaṣṭam || MoT_4,5.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dadarśāpsarasaṃ tatra gacchantīṃ nabhasaḥ pathā /<br>
&nbsp;&nbsp;&nbsp;&nbsp;&nbsp;kṣīrodamadhyalulitāṃ lakṣmīm iva janārdanaḥ // Mo_4,5.14 //<br>
apsarasaṃ viśinaṣṭi<br>
&nbsp;&nbsp;&nbsp;&nbsp;&nbsp;mandāramālyavalitām mandānilacalālakām /<br>
&nbsp;&nbsp;&nbsp;&nbsp;&nbsp;hārijhāṅkārigamanāṃ sugandhitanabho'nilām // Mo_4,5.15 //<br>
spaṣṭam || MoT_4,5.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;lāvaṇyapādapalatām madaghūrṇitalocanām /<br>
&nbsp;&nbsp;&nbsp;&nbsp;&nbsp;amṛtīkṛtataddeśāṃ dehendūdayakāntibhiḥ // Mo_4,5.16 //<br>
spaṣṭam || MoT_4,5.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāntām ālokya tasyābhūd ullāsataralam manaḥ /<br>
&nbsp;&nbsp;&nbsp;&nbsp;&nbsp;dṛṣṭe nirmalapūrṇendau vapur ambunidher iva // Mo_4,5.17 //<br>
spaṣṭam || MoT_4,5.17 ||<br>
<br>
<br>
<br>
sargāntaślokena suravadhūtvam asya kathayati<br>
&nbsp;&nbsp;&nbsp;&nbsp;&nbsp;manasijeṣuśatāhatam āśaye<br>
&nbsp;&nbsp;&nbsp;&nbsp;&nbsp;sa parirudhya manas tadanūśanāḥ /<br>
&nbsp;&nbsp;&nbsp;&nbsp;&nbsp;vigalitetaravṛttitayātmanā<br>
&nbsp;&nbsp;&nbsp;&nbsp;&nbsp;suravadhūmaya eva babhūva saḥ // Mo_4,5.18 //<br>
āśaye hṛddeśe | parirudhya anyābhyaḥ vṛttibhyaḥ baddhvā | iti śivam || MoT_4,5.18 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe pañcamaḥ sargaḥ ||5||<br>
<br>
<br>
<br>
*********************************************************************<br>
<br>
<br>
<br>
&nbsp;&nbsp;&nbsp;&nbsp;&nbsp;atha tām manasā dhyāyaṃs tatraivāmīlitekṣaṇaḥ /<br>
&nbsp;&nbsp;&nbsp;&nbsp;&nbsp;ārabdhavān manorājyam idam ekaḥ kilośanāḥ // Mo_4,6.1 //<br>
uśanāḥ śukraḥ || MoT_4,6.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;eṣā hi lalanā vyomni sahasranayanālaye /<br>
&nbsp;&nbsp;&nbsp;&nbsp;&nbsp;samprāpto 'yam ahaṃ svargam ālolasurasundaram // Mo_4,6.2 //<br>
sahasranayanālaye svarge || MoT_4,6.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ime te mṛdumandārakusumottaṃsasundarāḥ /<br>
&nbsp;&nbsp;&nbsp;&nbsp;&nbsp;dravatkanakaniḥṣyandavilāsivapuṣaḥ surāḥ // Mo_4,6.3 //<br>
spaṣṭam || MoT_4,6.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;imās tā locanollāsasṛṣṭanīlābjavṛṣṭayaḥ /<br>
&nbsp;&nbsp;&nbsp;&nbsp;&nbsp;mugdhā hāsavilāsinyaḥ kāntā hariṇadṛṣṭayaḥ // Mo_4,6.4 //<br>
spaṣṭam || MoT_4,6.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ime te kaustubhoddyotā anyo'nyapratibimbitāḥ /<br>
&nbsp;&nbsp;&nbsp;&nbsp;&nbsp;viśvarūpopamākārā maruto mattakāśinaḥ // Mo_4,6.5 //<br>
viśvarūpasya viṣṇoḥ | samaḥ ākāraḥ yeṣāṃ | te | maruto devaviśeṣāḥ || MoT_4,6.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;airāvaṇakaṭāmodaviraktamadhupaśrutāḥ /<br>
&nbsp;&nbsp;&nbsp;&nbsp;&nbsp;imās tāḥ kākalīgītā gīrvāṇagaṇagītayaḥ // Mo_4,6.6 //<br>
kākalīgītāḥ kākalīgītākhyāḥ || MoT_4,6.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;iyaṃ sā kanakāmbhojacaradvairiñcasārasā /<br>
&nbsp;&nbsp;&nbsp;&nbsp;&nbsp;mandākinītaṭodyānaviśrāntasuranāyikā // Mo_4,6.7 //<br>
spaṣṭam || MoT_4,6.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ete te yamacandrendrasūryānilajalānalāḥ /<br>
&nbsp;&nbsp;&nbsp;&nbsp;&nbsp;lokapālās tanūddyotakīrṇadīptojjvalārciṣaḥ // Mo_4,6.8 //<br>
spaṣṭam || MoT_4,6.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ayaṃ sa suravikrāntahetikaṇḍūyitānanaḥ /<br>
&nbsp;&nbsp;&nbsp;&nbsp;&nbsp;airāvaṇo raṇaddantaprotadaityendramaṇḍalaḥ // Mo_4,6.9 //<br>
suraiḥ devaiḥ | vikrāntahetibhiḥ kaṇḍūyitam ānanam yasya | saḥ || MoT_4,6.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ime te bhūtalasthānā vyomatārakatāṃ gatāḥ /<br>
&nbsp;&nbsp;&nbsp;&nbsp;&nbsp;vaimānikāś calaccāruhāracāmarakuṇḍalāḥ // Mo_4,6.10 //<br>
bhūtale sthānaṃ yeṣām | te bhūtalasthānāḥ || MoT_4,6.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;imās tā vividhodyānamaṇimandiramaṇḍitāḥ /<br>
&nbsp;&nbsp;&nbsp;&nbsp;&nbsp;vimānapaṅktayaś cārucāmīkaramayātapāḥ // Mo_4,6.11 //<br>
cārucāmīkaramayaḥ ātapaḥ uddyotaḥ yāsām | tāḥ || MoT_4,6.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;merūpalatalāsphālaśīkarākīrṇadevatāḥ /<br>
&nbsp;&nbsp;&nbsp;&nbsp;&nbsp;etās tāḥ kīrṇamandārā gaṅgāsalilavīcayaḥ // Mo_4,6.12 //<br>
merūpalataleṣu yaḥ āsphālaḥ vighaṭṭanam | tena ye śīkarāḥ | taiḥ ākīrṇāḥ devatāḥ yābhis | tāḥ || MoT_4,6.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;etāḥ prasṛtamandāramañjarīpuñjapiñjarāḥ /<br>
&nbsp;&nbsp;&nbsp;&nbsp;&nbsp;dolālolāpsaraḥśreṇyaḥ śakropavanavīthayaḥ // Mo_4,6.13 //<br>
spaṣṭam || MoT_4,6.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ime te kundamandāramakarandasugandhayaḥ /<br>
&nbsp;&nbsp;&nbsp;&nbsp;&nbsp;candrāṃśunikarākārāḥ pārijātasamīraṇāḥ // Mo_4,6.14 //<br>
spaṣṭam || MoT_4,6.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;puṣpakesaranīhārapaṭavāseraṇotsukaiḥ /<br>
&nbsp;&nbsp;&nbsp;&nbsp;&nbsp;latāṅganāgaṇair vyāptam idaṃ tan nandanaṃ vanam // Mo_4,6.15 //<br>
puṣpakesaram eva nīhāraḥ | sa eva paṭavāsaḥ | tasya yat īraṇam cālanam | tatrautsukaiḥ || MoT_4,6.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāntagītaravānandapranartitasurāṅganau /<br>
&nbsp;&nbsp;&nbsp;&nbsp;&nbsp;imau tau vallakīsnigdhasvarau nāradatumburū // Mo_4,6.16 //<br>
spaṣṭam || MoT_4,6.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ime te puṇyakartāro bhūribhūṣanabhūṣitāḥ /<br>
&nbsp;&nbsp;&nbsp;&nbsp;&nbsp;vyomany uḍḍayamāneṣu vimāneṣu sukhaṃ sthitāḥ // Mo_4,6.17 //<br>
spaṣṭam || MoT_4,6.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;madamanmathamattāṅgya imās tāḥ surayoṣitaḥ /<br>
&nbsp;&nbsp;&nbsp;&nbsp;&nbsp;deveśvaraṃ niṣevante vanaṃ vanalatā iva // Mo_4,6.18 //<br>
spaṣṭam || MoT_4,6.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;candrāṃśujālakusumāś cintāmaṇigulucchakāḥ /<br>
&nbsp;&nbsp;&nbsp;&nbsp;&nbsp;kalpavṛkṣa ime pakvaratnastavakadanturāḥ // Mo_4,6.19 //<br>
spaṣṭam || MoT_4,6.19 ||<br>
<br>
<br>
&nbsp;&nbsp;&nbsp;&nbsp;&nbsp;iha tāvad imaṃ śakram aham āsanasaṃsthitam /<br>
&nbsp;&nbsp;&nbsp;&nbsp;&nbsp;dvitīyam iva deveśam pūjayaivābhivādaye // Mo_4,6.20 //<br>
deveśam mahādevam || MoT_4,6.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;iti sañcintya śukreṇa manasaiva śacīpatiḥ /<br>
&nbsp;&nbsp;&nbsp;&nbsp;&nbsp;tenābhivāditas tatra dvitīya iva vai bhṛguḥ // Mo_4,6.21 //<br>
manasā eva na tu kāyena || MoT_4,6.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha sādaram utthāya śukraḥ śakreṇa pūjitaḥ /<br>
&nbsp;&nbsp;&nbsp;&nbsp;&nbsp;gṛhītahastam ānīya samīpa upaveśitaḥ // Mo_4,6.22 //<br>
spaṣṭam || MoT_4,6.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dhanyas tvadāgamenādya svargo 'yaṃ śukra śobhate /<br>
&nbsp;&nbsp;&nbsp;&nbsp;&nbsp;uṣyatāṃ ciram eveha śakra ittham uvāca tam // Mo_4,6.23 //<br>
spaṣṭam || MoT_4,6.23 ||<br>
<br>
<br>
&nbsp;&nbsp;&nbsp;&nbsp;&nbsp;atha tatropaviśyāsau bhārgavaḥ śobhitānanaḥ /<br>
&nbsp;&nbsp;&nbsp;&nbsp;&nbsp;śriyaṃ jahāra śaśinaḥ sakalasyāmalasya ca // Mo_4,6.24 //<br>
spaṣṭam || MoT_4,6.24 ||<br>
<br>
<br>
<br>
sargāntaślokenāsya naratvatyāgaṃ kathayati<br>
&nbsp;&nbsp;&nbsp;&nbsp;&nbsp;sakalasuragaṇābhivandito 'sau<br>
&nbsp;&nbsp;&nbsp;&nbsp;&nbsp;bhṛgutanayaḥ śatamanyupārśvasaṃsthaḥ /<br>
&nbsp;&nbsp;&nbsp;&nbsp;&nbsp;cirataram atulām avāpa tuṣṭiṃ<br>
&nbsp;&nbsp;&nbsp;&nbsp;&nbsp;naramatim ujjhitavān alam babhūva // Mo_4,6.25 //<br>
asau śukraḥ | naramatim naro 'ham iti buddhim | alam atiśayena | 
ujjhitavān babhūva sampannaḥ | devatvam eva svasmin jñātavān iti bhāvaḥ |
 iti śivam || MoT_4,6.25 ||<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ṣaṣṭhaḥ sargaḥ ||6||<br>
<br>
<br>
<br>
*********************************************************************<br>
<br>
<br>
<br>
&nbsp;&nbsp;&nbsp;&nbsp;&nbsp;iti śukraḥ puram prāpya vaibudhaṃ svena cetasā /<br>
&nbsp;&nbsp;&nbsp;&nbsp;&nbsp;visasmāra nijam bhāvam prāktanaṃ vyasanaṃ vinā // Mo_4,7.1 //<br>
iti evam | śukraḥ svena cetasā vaibudham puram prāpya | vyasanam 
apsaroviṣayām āsaktiṃ | vinā | sarvaṃ nijam prāktanam bhāvam visasmāra |
 vyasanasyāpi mānuṣabhāve evodbhūtatvāt prāktanatvaṃ jñeyam || MoT_4,7.1
 ||<br>
<br>
<br>
<br>
&nbsp;&nbsp;&nbsp;&nbsp;&nbsp;muhūrtam atha viśramya tasya pārśve śacīpateḥ /<br>
&nbsp;&nbsp;&nbsp;&nbsp;&nbsp;svargaṃ vihartum uttasthau svarvāsiparicoditaḥ // Mo_4,7.2 //<br>
svarvāsiparicoditaḥ amaracoditaḥ || MoT_4,7.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svargaśriyaṃ samālokya lolalocanalāñchitam /<br>
&nbsp;&nbsp;&nbsp;&nbsp;&nbsp;straiṇaṃ draṣṭuṃ jagāmāsau nalinīm iva sārasaḥ // Mo_4,7.3 //<br>
straiṇam strīsamūham || MoT_4,7.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatra tām mṛgaśāvākṣīṃ kāntām adhyāgatām asau /<br>
&nbsp;&nbsp;&nbsp;&nbsp;&nbsp;dadarśa vipināntaḥsthām bhṛṅgaś cūtalatām iva // Mo_4,7.4 //<br>
tām pūrvam manuṣyaloke 'nubhūtām || MoT_4,7.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tām ālokya lasallolavilāsavalitākṛtim /<br>
&nbsp;&nbsp;&nbsp;&nbsp;&nbsp;āsīd vilīyamānāṅgo jyotsnayendumaṇir yathā // Mo_4,7.5 //<br>
spaṣṭam || MoT_4,7.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vilīyamānasarvāṅgas tām avaikṣata kāminīm /<br>
&nbsp;&nbsp;&nbsp;&nbsp;&nbsp;candrakānta iva jyotsnāṃ śītalāṃ khe vilāsinīm // Mo_4,7.6 //<br>
spaṣṭam || MoT_4,7.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tenāvalokitā sāpi tatparāyaṇatāṃ gatā /<br>
&nbsp;&nbsp;&nbsp;&nbsp;&nbsp;niśānte cakravākena kāntena parikūjitā // Mo_4,7.7 //<br>
spaṣṭam || MoT_4,7.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rasād vikasator nūnam anyo'nyam anuraktayoḥ /<br>
&nbsp;&nbsp;&nbsp;&nbsp;&nbsp;prātar arkanalinyor yā śobhā saiva tayor abhūt // Mo_4,7.8 //<br>
tayoḥ śukrāpsarasoḥ || MoT_4,7.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṅkalpitārthadāyitvād deśasya madanena sā /<br>
&nbsp;&nbsp;&nbsp;&nbsp;&nbsp;sarvāṅgaṃ vivaśīkṛtya śukrāyaiva samarpitā // Mo_4,7.9 //<br>
deśasya svargadeśasya | saṅkalpitārthadāyitvāt | madanena asau apsarāḥ |
 sarvāṅgaṃ sarveṣu aṅgeṣu | vivaśīkṛtya | śukrāya samarpitā dattā | 
sarvasaṅkalpadāyinaḥ svargadeśasyaiva māhātmyam etat | yan madanenāsau 
vivaśīkṛtya śukrāya samarpiteti bhāvaḥ || MoT_4,7.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;petuḥ smaraśarās tasyā mṛduṣv aṅgeṣu bhūriśaḥ /<br>
&nbsp;&nbsp;&nbsp;&nbsp;&nbsp;palāśeṣv iva padminyā dhārā navapayomucaḥ // Mo_4,7.10 //<br>
spaṣṭam || MoT_4,7.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sā babhūva smarādhūtā lolālivalayālakā /<br>
&nbsp;&nbsp;&nbsp;&nbsp;&nbsp;mandavātavinunnāyā mañjaryāḥ sahadharmiṇī // Mo_4,7.11 //<br>
spaṣṭam || MoT_4,7.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nīlanīrajanetrāṃ tāṃ haṃsavāraṇagāminīm /<br>
&nbsp;&nbsp;&nbsp;&nbsp;&nbsp;madanaḥ kṣobhayām āsa pūraḥ kamalinīm iva // Mo_4,7.12 //<br>
pūraḥ jalapūraḥ || MoT_4,7.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha tāṃ tādṛśīṃ dṛṣṭvā śukraḥ saṅkalpitārthabhāk /<br>
&nbsp;&nbsp;&nbsp;&nbsp;&nbsp;tamaḥ saṅkalpayām āsa saṃhāram iva bhūtakṛt // Mo_4,7.13 //<br>
saṅkalpayām āsa saṅkalpenotpāditavān || MoT_4,7.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;triviṣṭapasya deśo 'sau babhūva timirākulaḥ /<br>
&nbsp;&nbsp;&nbsp;&nbsp;&nbsp;bhūlokasyāndhatamaso lokālokataṭo yathā // Mo_4,7.14 //<br>
spaṣṭam || MoT_4,7.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;lajjāndhakāratīkṣṇāṃśau tasmiṃs timiramaṇḍale /<br>
&nbsp;&nbsp;&nbsp;&nbsp;&nbsp;pratiṣṭhām āgate tasya mithunasyeva manmathe // Mo_4,7.15 //<br>
&nbsp;&nbsp;&nbsp;&nbsp;&nbsp;teṣu sarveṣu bhūteṣu gateṣv abhimatāṃ diśam /<br>
&nbsp;&nbsp;&nbsp;&nbsp;&nbsp;tasmāt pradeśād bhūlokaṃ dinānte vihageṣv iva // Mo_4,7.16 //<br>
&nbsp;&nbsp;&nbsp;&nbsp;&nbsp;sā dīrghadhavalāpāṅgā pravṛddhamadanā tathā /<br>
&nbsp;&nbsp;&nbsp;&nbsp;&nbsp;ājagāma bhṛgoḥ putram mayūrī vāridaṃ yathā // Mo_4,7.17 //<br>
timiramaṇḍale kasmin | lajjā evāndhakāraḥ | tasya | tīkṣṇāṃśau sūrye | nāśakatvāt || MoT_4,7.15-17||<br>
<br>
<br>
<br>
&nbsp;&nbsp;&nbsp;&nbsp;&nbsp;dhavalāgāramadhyasthe paryaṅke parikalpite /<br>
&nbsp;&nbsp;&nbsp;&nbsp;&nbsp;viveśa bhārgavas tatra kṣīroda iva mādhavaḥ // Mo_4,7.18 //<br>
spaṣṭam || MoT_4,7.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sā pādāv avalambyāsya vivaśeva varānanā /<br>
&nbsp;&nbsp;&nbsp;&nbsp;&nbsp;rarāja ca surebhasya pādalagneva padminī // Mo_4,7.19 //<br>
vivaśā parāyattaḥ || MoT_4,7.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;uvāca cedaṃ lalitaṃ lasatsnehotkayā girā /<br>
&nbsp;&nbsp;&nbsp;&nbsp;&nbsp;vaco madhuram ānandi vilāsi valitākṣaram // Mo_4,7.20 //<br>
spaṣṭam || MoT_4,7.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paśyāmalenduvadana maṇḍalīkṛtakārmukaḥ /<br>
&nbsp;&nbsp;&nbsp;&nbsp;&nbsp;abalām anubadhnāti mām eṣa kimanaṅgakaḥ // Mo_4,7.21 //<br>
kutsitaḥ anaṅgaḥ kimanaṅgakaḥ || MoT_4,7.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pāhi mām abalāṃ nātha dīnāṃ tvaccharaṇām iha /<br>
&nbsp;&nbsp;&nbsp;&nbsp;&nbsp;kṛpaṇāśvāsanaṃ sādho viddhi saccaritavratam // Mo_4,7.22 //<br>
spaṣṭam || MoT_4,7.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;snehadṛṣṭim ajānadbhir mūḍhair eva mahāmate /<br>
&nbsp;&nbsp;&nbsp;&nbsp;&nbsp;praṇayā avagaṇyante na rasajñaiḥ kadācana // Mo_4,7.23 //<br>
praṇayāḥ lakṣaṇayā praṇayayuktāḥ | avagaṇyante avamanyante || MoT_4,7.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;aśaṅkitopasampannaḥ praṇayo 'nyo'nyaraktayoḥ /<br>
&nbsp;&nbsp;&nbsp;&nbsp;&nbsp;adhaḥkaroti niṣyandaṃ cāndram āsvāditam priya // Mo_4,7.24 //<br>
cāndraṃ niṣyandam amṛtam || MoT_4,7.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na tathā sukhayaty eṣā cetas tribhuvaneśatā /<br>
&nbsp;&nbsp;&nbsp;&nbsp;&nbsp;yathā parasparānandī snehaḥ prathamaraktayoḥ // Mo_4,7.25 //<br>
spaṣṭam || MoT_4,7.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tvatpādasparśaneneyaṃ samāśvastāsmi mānada /<br>
&nbsp;&nbsp;&nbsp;&nbsp;&nbsp;candrapādaparāmṛṣṭā yathā niśi kumudvatī // Mo_4,7.26 //<br>
spaṣṭam || MoT_4,7.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃsparśāmṛtapānena tava jīvāmi sundara /<br>
&nbsp;&nbsp;&nbsp;&nbsp;&nbsp;candrāṃśurasapānena cakorī capalā yathā // Mo_4,7.27 //<br>
spaṣṭam || MoT_4,7.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mām imāṃ caraṇālīnām bhramarīṃ karapallavaiḥ /<br>
&nbsp;&nbsp;&nbsp;&nbsp;&nbsp;āliṅgyāmṛtasampūrṇe satpadmahṛdaye kuru // Mo_4,7.28 //<br>
caraṇayoḥ ā samantāt | līnām caraṇālīnām || MoT_4,7.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ity uktvā puṣpamṛdvaṅgī sā tasya patitorasi /<br>
&nbsp;&nbsp;&nbsp;&nbsp;&nbsp;vyāghūrṇitālinayanā sutarāv iva mañjarī // Mo_4,7.29 //<br>
spaṣṭam || MoT_4,7.29 ||<br>
<br>
<br>
<br>
sargāntaślokena kathayati<br>
&nbsp;&nbsp;&nbsp;&nbsp;&nbsp;tau dampatī tatra vilāsakāntau<br>
&nbsp;&nbsp;&nbsp;&nbsp;&nbsp;vilesatus tāsu vanasthalīṣu /<br>
&nbsp;&nbsp;&nbsp;&nbsp;&nbsp;kiñjalkagaurānilaghūrṇitāsu<br>
&nbsp;&nbsp;&nbsp;&nbsp;&nbsp;mattau dvirephāv iva padminīṣu // Mo_4,7.30 //<br>
spaṣṭam | iti śivam || MoT_4,7.30 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe saptamaḥ sargaḥ ||7||<br>
<br>
<br>
<br>
<br>
*********************************************************************<br>
<br>
<br>
<br>
&nbsp;&nbsp;&nbsp;&nbsp;&nbsp;iti cittavilāsena ciram utprekṣitaiḥ priyaiḥ /<br>
&nbsp;&nbsp;&nbsp;&nbsp;&nbsp;praṇayair bhārgavasyāsīt tuṣṭaye sasamāgamaḥ // Mo_4,8.1 //<br>
sasamāgamaḥ tayā apsarasā saha samāgamaḥ || MoT_4,8.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mandāradāmākulayā vaibudhāsavamattayā /<br>
&nbsp;&nbsp;&nbsp;&nbsp;&nbsp;tadā tena tayā sārdhaṃ dvitīyenāmalendunā // Mo_4,8.2 //<br>
&nbsp;&nbsp;&nbsp;&nbsp;&nbsp;vihṛtam mattahaṃsāsu hemapaṅkajinīṣu ca /<br>
&nbsp;&nbsp;&nbsp;&nbsp;&nbsp;taṭeṣv amaravāhinyāḥ saha kinnaracāraṇaiḥ // Mo_4,8.3 //<br>
vaibudhāsavaḥ amṛtam || MoT_4,8.2-3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pītam indudalasyandi devaiḥ saha rasāyanam /<br>
&nbsp;&nbsp;&nbsp;&nbsp;&nbsp;pārijātalatājālanilayeṣu vilāsinā // Mo_4,8.4 //<br>
spaṣṭam || MoT_4,8.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cārucaitrarathodyānalatādolāsu līlayā /<br>
&nbsp;&nbsp;&nbsp;&nbsp;&nbsp;ciraṃ vilasitaṃ vyagraiḥ saha vidyādharīgaṇaiḥ // Mo_4,8.5 //<br>
spaṣṭam || MoT_4,8.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nandanopavanābhogo mandareṇeva vāridhiḥ /<br>
&nbsp;&nbsp;&nbsp;&nbsp;&nbsp;bhṛśam ullolatāṃ nītaḥ pramathaiḥ saha śāmbhavaiḥ // Mo_4,8.6 //<br>
śukreṇa śāmbhavaiḥ śambhusambandhibhiḥ | pramathaiḥ rudragaṇaiḥ | saha |
 nandanopavanābhogaḥ bhṛśam ullolatām nītaḥ || MoT_4,8.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bālahemalatājālajaṭilāsu darīṣu ca /<br>
&nbsp;&nbsp;&nbsp;&nbsp;&nbsp;bhrāntam unmattarāgeṇa mairavīṣv abjinīṣu ca // Mo_4,8.7 //<br>
śukreṇa kartrā bhrāntam bhramaḥ kṛtaḥ | śukreṇa kathambhūtena | unmattarāgeṇa udriktarāgeṇa || MoT_4,8.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kailāsavanakuñjeṣu tayā saha vilāsinā /<br>
&nbsp;&nbsp;&nbsp;&nbsp;&nbsp;hārendudhavalā rātriḥ kṣapitā gaṇagītibhiḥ // Mo_4,8.8 //<br>
gaṇagītibhiḥ gandharvādigītakṛtaiḥ vinodair ity arthaḥ || MoT_4,8.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;gandhamādanaśailasya viśramyopari sānuṣu /<br>
&nbsp;&nbsp;&nbsp;&nbsp;&nbsp;sā tena kanakāmbhojair āpādam abhimaṇḍitā // Mo_4,8.9 //<br>
āpādam pādaparyantam || MoT_4,8.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;lokālokataṭānteṣu vicitrāścaryahāriṣu /<br>
&nbsp;&nbsp;&nbsp;&nbsp;&nbsp;krīḍitaṃ kṛtahāsena rāma tena tayā saha // Mo_4,8.10 //<br>
spaṣṭam || MoT_4,8.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mandarāntarakaccheṣu sārdhaṃ hariṇaśāvakaiḥ /<br>
&nbsp;&nbsp;&nbsp;&nbsp;&nbsp;avasat sa samāḥ ṣaṣṭiṃ kalpitāmaramandiraḥ // Mo_4,8.11 //<br>
kalpitam kalpanayā sampāditam | amaramandiram devagṛham | yena | saḥ || MoT_4,8.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kṣīrārṇavataṭeṣv asya vanitāsahacāriṇaḥ /<br>
&nbsp;&nbsp;&nbsp;&nbsp;&nbsp;kṣīṇaṃ kṛtayugād ardhaṃ śvetadvīpajanaiḥ saha // Mo_4,8.12 //<br>
spaṣṭam || MoT_4,8.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;gandharvanagarodyānalīlāviracanair asau /<br>
&nbsp;&nbsp;&nbsp;&nbsp;&nbsp;sṛṣṭānantajagatsṛṣṭeḥ kālasyānukṛtiṃ gataḥ // Mo_4,8.13 //<br>
spaṣṭam || MoT_4,8.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;athāvasad asau śukraḥ purandarapure punaḥ /<br>
&nbsp;&nbsp;&nbsp;&nbsp;&nbsp;sukhaṃ caturyugāny aṣṭau hariṇekṣaṇayā saha // Mo_4,8.14 //<br>
spaṣṭam || MoT_4,8.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;puṇyakṣayānusandhānāt tataś cāvanimaṇḍale /<br>
&nbsp;&nbsp;&nbsp;&nbsp;&nbsp;tayaiva saha māninyā papātāpahṛtākṛtiḥ // Mo_4,8.15 //<br>
spaṣṭam || MoT_4,8.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;parālūnasamastāṅgo hṛtasyandananandanaḥ /<br>
&nbsp;&nbsp;&nbsp;&nbsp;&nbsp;cintāparavaśo dhvastaḥ samitīvāhato bhaṭaḥ // Mo_4,8.16 //<br>
hṛte syandananandane rathanandanopavane yasya | saḥ | bhaṭapakṣe hṛtaḥ 
syandananandanaḥ praśastarathaḥ yasya | saḥ || MoT_4,8.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;patitasyāvanau tasya cintayā saha dīrghayā /<br>
&nbsp;&nbsp;&nbsp;&nbsp;&nbsp;śarīraṃ śatadhā yātaṃ śilāpātīva nirjharaḥ // Mo_4,8.17 //<br>
spaṣṭam || MoT_4,8.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃśīrṇayor dehakayoś citte te vāsanāvṛte /<br>
&nbsp;&nbsp;&nbsp;&nbsp;&nbsp;viceratus tayor vyomni nirnīḍau vihagau yathā // Mo_4,8.18 //<br>
spaṣṭam || MoT_4,8.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatrāviviśatuś cāndraṃ te citte raśmijālakam /<br>
&nbsp;&nbsp;&nbsp;&nbsp;&nbsp;prāleyatām upetyāśu śālitām atha jagmatuḥ // Mo_4,8.19 //<br>
prāleyatām avaśyāyabhāvam || MoT_4,8.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śālīṃs tān bhuktavān pakvān daśārṇeṣu dvijottamaḥ /<br>
&nbsp;&nbsp;&nbsp;&nbsp;&nbsp;śaukrāñ śukrāṅganāgarbhān mālaveṣu ca bhūpatiḥ // Mo_4,8.20 //<br>
śaukrān śukrasambandhinaḥ | tadupādānabījanimittānīti yāvat | śukrāṅganā garbhe yeṣām | tān || MoT_4,8.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ajāyatośanāḥ pūrvaṃ daśārṇeṣu dvijottamāt /<br>
&nbsp;&nbsp;&nbsp;&nbsp;&nbsp;nṛpād uttamasaubhāgyān mālaveṣu tadaṅganā // Mo_4,8.21 //<br>
tadaṅganā śukrāṅganā | apsarāḥ iti yāvat || MoT_4,8.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sa tatra vavṛdhe bālaḥ sā tatra vavṛdhe 'ṅganā /<br>
&nbsp;&nbsp;&nbsp;&nbsp;&nbsp;tau pūrvadampatī jātau svarbhraṣṭāv iva bhūtale // Mo_4,8.22 //<br>
spaṣṭam || MoT_4,8.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha ṣoḍaśavarṣo 'bhūc chukraḥ sāraṅganāmabhṛt /<br>
&nbsp;&nbsp;&nbsp;&nbsp;&nbsp;pitur gṛhe yauvanavāñ śrīmān viprakumārakaḥ // Mo_4,8.23 //<br>
 sāraṅgeti nāma bibhartīti sāraṅganāmabhṛt || MoT_4,8.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mālānāmasurastrī sā kumārī rājasadmani /<br>
&nbsp;&nbsp;&nbsp;&nbsp;&nbsp;bhṛṅgekṣaṇā gatā vṛddhiṃ latā varavane yathā // Mo_4,8.24 //<br>
spaṣṭam || MoT_4,8.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rājaputrī tato mālā pūjayām āsa śaṅkaram /<br>
&nbsp;&nbsp;&nbsp;&nbsp;&nbsp;labheyam prāktanaṃ siddham patim ity aniśaṃ śubhā // Mo_4,8.25 //<br>
spaṣṭam || MoT_4,8.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha mālavabhūpasya yajñe dvijasabhāgatam /<br>
&nbsp;&nbsp;&nbsp;&nbsp;&nbsp;mālā dadarśa sāraṅgam pitrā saha samāgatam // Mo_4,8.26 //<br>
spaṣṭam || MoT_4,8.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;taṃ dṛṣṭvā sānavadyāṅgī prāktanasnehabhāvitā /<br>
&nbsp;&nbsp;&nbsp;&nbsp;&nbsp;dṛṣṭacandrendumaṇivat snehasvinnāṅgikā babhau // Mo_4,8.27 //<br>
prāktanasnehena pūrvajanmasnehena | bhāvitā vāsitā || MoT_4,8.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tato yajñasabhāmadhye dāśārṇadvijadārakam /<br>
&nbsp;&nbsp;&nbsp;&nbsp;&nbsp;bhartṛtve varayām āsa sā mālā mālavātmajā // Mo_4,8.28 //<br>
spaṣṭam || MoT_4,8.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kramāt kṛtavivāhāya tasmai vārdhakajarjaraḥ /<br>
&nbsp;&nbsp;&nbsp;&nbsp;&nbsp;mālaveśo 'khilaṃ rājyam pratipādya vanaṃ yayau // Mo_4,8.29 //<br>
vārdhakajarjaraḥ jarājarjaraḥ | pratipādya dattvā || MoT_4,8.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sa sāraṅgas tayā sārdhaṃ tasmin mālavamaṇḍape /<br>
&nbsp;&nbsp;&nbsp;&nbsp;&nbsp;cakārātisukhī rājyaṃ śakravac charadāṃ śatam // Mo_4,8.30 //<br>
spaṣṭam || MoT_4,8.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha kālena mahatā cañcalatvāc ca cetasaḥ /<br>
&nbsp;&nbsp;&nbsp;&nbsp;&nbsp;apriyatvam mitho yātau dampatī tau vidher vaśāt // Mo_4,8.31 //<br>
spaṣṭam || MoT_4,8.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sāraṅgas tu jarājīrṇaḥ pātasajjakalevaraḥ /<br>
&nbsp;&nbsp;&nbsp;&nbsp;&nbsp;dadhre śvasanaśaithilyāj jīrṇaparṇasavarṇatām // Mo_4,8.32 //<br>
śvasanaśaithilyāt vātaśaithilyāt || MoT_4,8.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jāyājanavirāgeṇa vārdhakātiśayena ca /<br>
&nbsp;&nbsp;&nbsp;&nbsp;&nbsp;maraṇam mandamandeho nirīho 'bhinananda saḥ // Mo_4,8.33 //<br>
spaṣṭam || MoT_4,8.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha nīrasarājyasya duḥkhātiśayaśaṃsinaḥ /<br>
&nbsp;&nbsp;&nbsp;&nbsp;&nbsp;araṇya iva vetālo moho 'tighanatāṃ gataḥ // Mo_4,8.34 //<br>
spaṣṭam || MoT_4,8.34 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mohāndhakūpapatitam bhogāsaṅgād anāratam /<br>
&nbsp;&nbsp;&nbsp;&nbsp;&nbsp;avivekinam ajñānam asajjanaparāyaṇam // Mo_4,8.35 //<br>
spaṣṭam || MoT_4,8.35 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jahārainaṃ tato mṛtyus tṛṣṇākavalitāśayam /<br>
&nbsp;&nbsp;&nbsp;&nbsp;&nbsp;pataṅgam iva maṇḍūkaḥ kṛtākrandam akiñcanam // Mo_4,8.36 //<br>
akiñcanam asamartham || MoT_4,8.36 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tataḥ karmaphalam bhuktvā svam paratra śubhāśubham /<br>
&nbsp;&nbsp;&nbsp;&nbsp;&nbsp;aṅgeṣu dhīvaro jātaḥ sa durbhāvavaśāt tadā // Mo_4,8.37 //<br>
durbhāvavaśāt durvāsanāvaśāt || MoT_4,8.37 ||<br>
<br>
<br>
&nbsp;&nbsp;&nbsp;&nbsp;&nbsp;tatra dhīvarakarmāṇi kurvan sa śaradāṃ śatam /<br>
&nbsp;&nbsp;&nbsp;&nbsp;&nbsp;duḥkhajarjaracetastvād vairāgyaṃ samupāyayau // Mo_4,8.38 //<br>
spaṣṭam || MoT_4,8.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;duḥkhaṃ saṃsāra ity evaṃ cintayan bhāskaraṃ tataḥ /<br>
&nbsp;&nbsp;&nbsp;&nbsp;&nbsp;sampataṃs tena sañjātaḥ sūryavaṃśe mahānṛpaḥ // Mo_4,8.39 //<br>
sampatan śaraṇaṃ gacchan || MoT_4,8.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śubhabhāvavaśāt so 'tha kiñcij jñānam avāptavān /<br>
&nbsp;&nbsp;&nbsp;&nbsp;&nbsp;jajñe nṛpatanuṃ tyaktvā guruḥ sarvopadeśakaḥ // Mo_4,8.40 //<br>
spaṣṭam || MoT_4,8.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mantrāsādhitasiddhir hi so 'tha vidyādharo 'bhavat /<br>
&nbsp;&nbsp;&nbsp;&nbsp;&nbsp;kalpam ekaṃ tu bubhuje tato vaidyādharīm purīm // Mo_4,8.41 //<br>
spaṣṭam || MoT_4,8.41 ||<br>
<br>
<br>
&nbsp;&nbsp;&nbsp;&nbsp;&nbsp;kalpāvasānasamayaṃ nītvā pavanarūpayā /<br>
&nbsp;&nbsp;&nbsp;&nbsp;&nbsp;tanvā sṛṣṭau pravṛttāyām bhūyo jāto muneḥ sutaḥ // Mo_4,8.42 //<br>
spaṣṭam || MoT_4,8.42 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tato munīnāṃ samparkāt tapasy ugre vyavasthitaḥ /<br>
&nbsp;&nbsp;&nbsp;&nbsp;&nbsp;avasan merugahane manvantaram aninditaḥ // Mo_4,8.43 //<br>
spaṣṭam || MoT_4,8.43 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatra tasya samutpanno mṛgyāḥ putro narākṛtiḥ /<br>
&nbsp;&nbsp;&nbsp;&nbsp;&nbsp;tatsnehena param moham punar abhyāyayau kṣaṇāt // Mo_4,8.44 //<br>
mṛgyāḥ mṛgīsakāśāt || MoT_4,8.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;putrasyāsya dhanam me 'stu guṇāś cāyuś ca śāśvatam /<br>
&nbsp;&nbsp;&nbsp;&nbsp;&nbsp;ity anāratacintābhir jahau satyām avasthitim // Mo_4,8.45 //<br>
satyām avasthitim satyabhūtaṃ dharmaparatvam || MoT_4,8.45 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dharmacintāparibhraṃśāt putrārtham bhogacintanāt /<br>
&nbsp;&nbsp;&nbsp;&nbsp;&nbsp;kṣīṇāyuṣaṃ tam aharan mṛtyuḥ sarpa ivānilam // Mo_4,8.46 //<br>
spaṣṭam || MoT_4,8.46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhogaikacintayā sārdhaṃ sa samutkrāntacetanaḥ /<br>
&nbsp;&nbsp;&nbsp;&nbsp;&nbsp;prāpya madreśaputratvam āsīn madramahīpatiḥ // Mo_4,8.47 //<br>
madreśaputratvam madradeśabhūpasutatvam || MoT_4,8.47 ||<br>
<br>
<br>
<br>
&nbsp;&nbsp;&nbsp;&nbsp;&nbsp;madradeśe ciraṃ kṛtvā rājyam ucchinnaśātravaḥ /<br>
&nbsp;&nbsp;&nbsp;&nbsp;&nbsp;jarām abhyājagāmātra himāśanim ivāmbujaḥ // Mo_4,8.48 //<br>
spaṣṭam || MoT_4,8.48 ||<br>
<br>
<br>
<br>
&nbsp;&nbsp;&nbsp;&nbsp;&nbsp;madrarājatanuṃ taṃ tu tapovāsanayā saha /<br>
&nbsp;&nbsp;&nbsp;&nbsp;&nbsp;tatyāja tena jāto 'sau tapasvī tāpasātmajaḥ // Mo_4,8.49 //<br>
saḥ madrarājatanuṃ tatyājeti sambandhaḥ | tena tanutyāgena || MoT_4,8.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;samaṅgāyā mahānadyās taṭam āsādya tāpasaḥ /<br>
&nbsp;&nbsp;&nbsp;&nbsp;&nbsp;tapas tepe mahābuddhiḥ sa rāma vigatajvaraḥ // Mo_4,8.50 //<br>
samaṅgā nadībhedaḥ || MoT_4,8.50 ||<br>
<br>
<br>
<br>
sargāntaślokena śukrasya sukhāvasthānaṃ kathayati<br>
&nbsp;&nbsp;&nbsp;&nbsp;&nbsp;vividhajanmadaśāvivaśāśayaḥ<br>
&nbsp;&nbsp;&nbsp;&nbsp;&nbsp;samanusṛtya śarīraparamparām /<br>
&nbsp;&nbsp;&nbsp;&nbsp;&nbsp;sukham atiṣṭhad asau bhṛgunandano<br>
&nbsp;&nbsp;&nbsp;&nbsp;&nbsp;varanadīsutaṭe dṛḍhavṛkṣavat // Mo_4,8.51 //<br>
varanadīsutaṭe samaṅgākhyāyāḥ utkṛṣṭāyāḥ nadyāḥ śobhane tīre | iti śivam || MoT_4,8.51 ||<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe aṣṭamaḥ sargaḥ ||8||<br>
<br>
<br>
<br>
*********************************************************************<br>
<br>
<br>
<br>
&nbsp;&nbsp;&nbsp;&nbsp;&nbsp;iti cintayatas tasya śukrasya pitur agrataḥ /<br>
&nbsp;&nbsp;&nbsp;&nbsp;&nbsp;jagāmātitarāṃ kālo bahusaṃvatsarātmakaḥ // Mo_4,9.1 //<br>
spaṣṭam || MoT_4,9.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha kālena mahatā pavanātapajarjaraḥ /<br>
&nbsp;&nbsp;&nbsp;&nbsp;&nbsp;kāyas tasya papātorvyāṃ chinnamūla iva drumaḥ // Mo_4,9.2 //<br>
spaṣṭam || MoT_4,9.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;manas tu cañcalābhogaṃ tāsu tāsu daśāsu ca /<br>
&nbsp;&nbsp;&nbsp;&nbsp;&nbsp;babhrāmātivicitrāsu vanarājiṣv ivaiṇakaḥ // Mo_4,9.3 //<br>
spaṣṭam || MoT_4,9.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhrāntam udbhrāntam abhitaś cakrārpitam ivākulam /<br>
&nbsp;&nbsp;&nbsp;&nbsp;&nbsp;manas tasya viśaśrāma samaṅgāsaritas taṭe // Mo_4,9.4 //<br>
cakrārpito hi udbhramati || MoT_4,9.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anantavṛttāntaghanām pelavāṃ sudṛḍhām api /<br>
&nbsp;&nbsp;&nbsp;&nbsp;&nbsp;tāṃ saṃsṛtidaśāṃ śukro videho 'nubhavan sthitaḥ // Mo_4,9.5 //<br>
tāṃ saṃsṛtidaśām samaṅgātaṭatāpasasambandhinīṃ saṃsāradaśām | videhaḥ sthūladeharahitaḥ || MoT_4,9.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mandarācalasānusthā sā tanus tasya dhīmataḥ /<br>
&nbsp;&nbsp;&nbsp;&nbsp;&nbsp;tāpaprasarasaṃśuṣkā carmaśeṣā babhūva ha // Mo_4,9.6 //<br>
spaṣṭam || MoT_4,9.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śārīrarandhrapravahadvātaśītkārarūpayā /<br>
&nbsp;&nbsp;&nbsp;&nbsp;&nbsp;ceṣṭāduḥkhakṣayānandāt kākalyeva sma gāyati // Mo_4,9.7 //<br>
tasya sā tanuḥ | ceṣṭāyā yat duḥkham pīḍā | tasya kṣayāt ya ānandaḥ | 
tataḥ hetoḥ | kākalyā kalasūkṣmayā gānavācā | gāyati sma iva | 
kathambhūtayā | śārīrarandhreṣu pravahan yaḥ vātaḥ | tena śītkāraḥ 
dhvaniviśeṣaḥ | sa eva rūpaṃ yasyāḥ | tādṛśyā || MoT_4,9.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prāṇānusmaraṇocchvāsam iva vāṣpaṃ sma muñcati /<br>
&nbsp;&nbsp;&nbsp;&nbsp;&nbsp;caṇḍānilavilāsena lulitvā vanabhūmiṣu // Mo_4,9.8 //<br>
vāṣpam kathambhūtam | prāṇāṇām pūrvaṃ sthitānām yad anusmaraṇam 
anukṣaṇaṃ smaraṇam | tena ucchvāsaḥ vṛddhiḥ yasya | tat | vāṣpatvaṃ 
cātrāvaśyāyasya jñeyam || MoT_4,9.8 ||<br>
<br>
<br>
<br>
tanum eva viśinaṣṭi<br>
&nbsp;&nbsp;&nbsp;&nbsp;&nbsp;manovarākam avaṭe luṭhitam bhavabhūmiṣu /<br>
&nbsp;&nbsp;&nbsp;&nbsp;&nbsp;hasantīvātiśubhrābhrasitayā dantamālayā // Mo_4,9.9 //<br>
bhavabhūmiṣu sthite avaṭe apsarorūpe avaṭe || MoT_4,9.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;darśayantī svakaṃ śūnyaṃ vapur akṣṇor akṛtrimam /<br>
&nbsp;&nbsp;&nbsp;&nbsp;&nbsp;mukhāraṇyajaratkūparūpayā gartaśobhayā // Mo_4,9.10 //<br>
punaḥ kathambhūtā | akṣṇoḥ svasyākṣiyugalasya | mukham evāraṇyam | tasya
 jaratkūpatayā gartaśobhayā | tadvyājeneti yāvat | svaṃ vapuḥ śūnyaṃ 
darśayantī | śūnyā evāham asmīti darśayantīti yāvat | mṛtaśarīrasya ca 
mukhe māṃsaśeṣāt garto jāyate || MoT_4,9.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tāpopataptā saṃsiktā varṣājalabhareṇa sā /<br>
&nbsp;&nbsp;&nbsp;&nbsp;&nbsp;pāṃsunā pavanotthena duṣkṛteneva rūṣitā // Mo_4,9.11 //<br>
sā iti tanūparāmarśaḥ || MoT_4,9.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śuṣkakāṣṭhavad ālolā pāteṣu kṛtajhāṅkṛtā /<br>
&nbsp;&nbsp;&nbsp;&nbsp;&nbsp;dhārānikarapātena vinunnā jaladāgame // Mo_4,9.12 //<br>
vinunnā preritā | cāliteti yāvat || MoT_4,9.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prāvṛḍnirjharapūreṇa plutā girinadītaṭe /<br>
&nbsp;&nbsp;&nbsp;&nbsp;&nbsp;tāramārutaśītkārā vanopala iva sthitā // Mo_4,9.13 //<br>
tāraḥ mārutaśītkāraḥ yasyāṃ sā | vanopala iva vanopalavat | sthitā || MoT_4,9.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vakrā śuṣkāntratantrī ca pūtā jhāṅkārakāriṇī /<br>
&nbsp;&nbsp;&nbsp;&nbsp;&nbsp;araṇyalakṣmīvīṇeva śūnyacarmamayodarī // Mo_4,9.14 //<br>
araṇyalakṣmyāḥ vīṇā araṇyalakṣmīvīṇā | sā iva || MoT_4,9.14 ||<br>
<br>
<br>
<br>
nanu tādṛśī tasya tanuḥ vanahiṃsraiḥ kathaṃ na bhuktety | atrāha<br>
&nbsp;&nbsp;&nbsp;&nbsp;&nbsp;rāgadveṣavihīnatvāt tasya puṇyāśramasya tu /<br>
&nbsp;&nbsp;&nbsp;&nbsp;&nbsp;mahātapastvāc ca bhṛgor na bhuktā mṛgapakṣibhiḥ // Mo_4,9.15 //<br>
puṇyāśramasya ca rāgadveṣavihīnatvam tatrasthaprā--ṇirāgadveṣavihīnatvena jñeyam || MoT_4,9.15 ||<br>
<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;yamaniyamakṛśīkṛtāṅgayaṣṭeś<br>
&nbsp;&nbsp;&nbsp;&nbsp;&nbsp;carati tapaḥ sma bhṛgūdvahasya cetaḥ /<br>
&nbsp;&nbsp;&nbsp;&nbsp;&nbsp;tanur atha pavanāpanītaraktā<br>
&nbsp;&nbsp;&nbsp;&nbsp;&nbsp;ciram aluṭhan mahatīṣu sā śilāsu // Mo_4,9.16 //<br>
yamaniyamakṛśīkṛtāṅgayaṣṭeḥ bhṛgūdvahasya śukrasya | cetaḥ tapaḥ carati 
sma | atha sā tanuḥ pavanāpanītaraktā satī mahatīṣu śilāsu aluṭhat 
luṭhitavatī | iti śivam || MoT_4,9.16 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe navamaḥ sargaḥ ||9||<br>
<br>
<br>
<br>
*********************************************************************<br>
<br>
<br>
<br>
&nbsp;&nbsp;&nbsp;&nbsp;&nbsp;atha varṣasahasreṇa divyena parameśvaraḥ /<br>
&nbsp;&nbsp;&nbsp;&nbsp;&nbsp;bhṛguḥ paramasambodhād virarāma samādhitaḥ // Mo_4,10.1 //<br>
samādhitaḥ kathambhūtāt | paramasambodhāt jñeyamālinyādūṣitajñānarūpāt | na tu mūrcchārūpāt || MoT_4,10.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nāpaśyad agre tanayaṃ taṃ nayāvanatānanam /<br>
&nbsp;&nbsp;&nbsp;&nbsp;&nbsp;sīmāntaṃ guṇasīmāyāḥ puṇyam mūrtam iva sthitam // Mo_4,10.2 //<br>
spaṣṭam || MoT_4,10.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;apaśyat kevalaṃ kālaṃ kaṅkālam purato mahat /<br>
&nbsp;&nbsp;&nbsp;&nbsp;&nbsp;dehayuktam ivābhāgyaṃ dāridryam iva mūrtimat // Mo_4,10.3 //<br>
kālam kṛṣṇam | kaṅkālam karaṅkam | abhāgyam bhāgyaviparyayaḥ || MoT_4,10.3 ||<br>
<br>
<br>
<br>
kaṅkālaṃ viśinaṣṭi<br>
&nbsp;&nbsp;&nbsp;&nbsp;&nbsp;tāpaśuṣkavapuḥ kṛttirandhrasphuritatittiri /<br>
&nbsp;&nbsp;&nbsp;&nbsp;&nbsp;saṃśuṣkāntrodaraguhāchāyāviśrāntadarduram // Mo_4,10.4 //<br>
tittirayaḥ kīṭaviśeṣāḥ || MoT_4,10.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;netragartakasaṃsuptaprasūnavanakīṭakam /<br>
&nbsp;&nbsp;&nbsp;&nbsp;&nbsp;makṣikāpañjaraprotakośakārikrimivrajam // Mo_4,10.5 //<br>
makṣikāpañjareṣu pañjarākāreṇopaviṣṭeṣu makṣikāsamūheṣu | protaḥ kośakārakrimivrajaḥ yasmin | tat || MoT_4,10.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prāktanīm upabhogehām iṣṭāniṣṭaphalapradām /<br>
&nbsp;&nbsp;&nbsp;&nbsp;&nbsp;dhārādhautāntayā tanvā hasac chuṣkāsthimālayā // Mo_4,10.6 //<br>
hasat hasad ivety arthaḥ || MoT_4,10.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śiroghaṭena śubhreṇa sampannenenduvarcasā /<br>
&nbsp;&nbsp;&nbsp;&nbsp;&nbsp;viḍambayac ca karpūraplutaliṅgaśiraḥśriyam // Mo_4,10.7 //<br>
induvarcasā candramahasā | liṅgam śivaliṅgam || MoT_4,10.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ṛjvā saṃśuṣkasitayā svāsthimātrāvaśeṣayā /<br>
&nbsp;&nbsp;&nbsp;&nbsp;&nbsp;grīvayātmānusṛtayā dīrghīkurvad ivākṛtim // Mo_4,10.8 //<br>
ātmānusṛtayā | ātmanā svena | anusṛtayā sambaddhayā || MoT_4,10.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mṛṇālikāpāṇḍurayā dhārāvadhutamāṃsayā /<br>
&nbsp;&nbsp;&nbsp;&nbsp;&nbsp;nāsāsthilatayā vaktraṃ kṛtasīmākramaṃ dadhat // Mo_4,10.9 //<br>
kṛtasīmākramam kṛtamaryādākramam || MoT_4,10.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dīrghakandharayā nūnam uttānīkṛtavaktrayā /<br>
&nbsp;&nbsp;&nbsp;&nbsp;&nbsp;prekṣamāṇam iva prāṇān utkrāntān ambarodare // Mo_4,10.10 //<br>
nūnam vitarke || MoT_4,10.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jaṅghorujānudordaṇḍair dviguṇaṃ dīrghatāṃ gataiḥ /<br>
&nbsp;&nbsp;&nbsp;&nbsp;&nbsp;pramimāṇam ivāśāntaṃ dīrghādhvaśramabhītitaḥ // Mo_4,10.11 //<br>
āśāntam digantam || MoT_4,10.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;udareṇātinimnena carmaśeṣeṇa śoṣiṇā /<br>
&nbsp;&nbsp;&nbsp;&nbsp;&nbsp;pradarśayad ivājñasya hṛdayasyātiśūnyatām // Mo_4,10.12 //<br>
spaṣṭam || MoT_4,10.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prekṣya tac chuṣkakaṅkālam ālānam iva dantinaḥ /<br>
&nbsp;&nbsp;&nbsp;&nbsp;&nbsp;pūrvāparaparāmarśam akurvan bhṛgur utthitaḥ // Mo_4,10.13 //<br>
bhṛguḥ kiṃ kurvan | putrasnehena pūrvāparaparāmarśam akurvan | yoginām 
api hi kadācit prakṛtivaśāt dehapātaṃ tāvat pūrvāparaparāmarśahīnatvaṃ 
jāyate | kiṃ tu teṣāṃ tat kṣaṇikam eveti | utthitaḥ 
svātmatattvaparāmarśāt uccalitaḥ || MoT_4,10.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ālokasamakālaṃ hi pratibhātaṃ tato bhṛgoḥ /<br>
&nbsp;&nbsp;&nbsp;&nbsp;&nbsp;ciram utkrāntajīvaḥ kim matputro 'yam iti kṣaṇāt // Mo_4,10.14 //<br>
tataḥ utthānānantaram | ālokasamakālam putrakaṅkāladarśanasamakālam | 
bhṛgoḥ iti pratibhātam sphuritam iti | kim iti | ayam matputraḥ ciram 
bahukālād ārabhya | utkrāntajīvaḥ kim katham | sampanna ity arthaḥ || 
MoT_4,10.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;acintayata evāsya bhaviṣyattābalaṃ tataḥ /<br>
&nbsp;&nbsp;&nbsp;&nbsp;&nbsp;kālam prati babhūvāśu kopaḥ paramadāruṇaḥ // Mo_4,10.15 //<br>
atha bhaviṣyattābalam bhavitavyatābalam | acintayataḥ 
tatkṣaṇotthapūrvāparavimarśarāhityenāvimṛśataḥ | asya bhṛgoḥ | kālam 
prati cinmātrasthakriyāvaicitryarūpe kāle | paramadāruṇaḥ kopaḥ babhūva 
|| MoT_4,10.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;akāla eva matputro nītaḥ kim iti kopitaḥ /<br>
&nbsp;&nbsp;&nbsp;&nbsp;&nbsp;kālāya śāpam utsraṣṭum bhagavān upacakrame // Mo_4,10.16 //<br>
akāle tadyuganiyatamanuṣyāyurasamāptirūpe kālābhāve | idam atra 
tātparyam | nirvikalpasamādhinā śuddhacinmātratāṃ yātaḥ asau bhṛguḥ | 
tasmāt samādheḥ utthitaḥ | tataḥ bāhyasparśena kiñcinmātraṃ sphaṭikavad 
āsraṣṭum ārabdhaḥ | tatra prathamam akāle putram mṛtaṃ dṛṣṭvā 
vivaśībhūtaḥ | samanantarakālānubhūtena cinmātrarūpeṇa svena kṛtaṃ 
kriyāvaicitryarūpaṃ kālaṃ nāśayitum aicchat | yaś ca kālāgamaḥ sa kathaṃ
 svayaṃ kṛtaṃ svabhāvasahacaram etaṃ nāśayāmīti vivekāgama eva jñeyaḥ | 
ity āstāṃ rahasyodghāṭanena || MoT_4,10.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;athākalitarūpo 'sau kālaḥ kavalitaprajaḥ /<br>
&nbsp;&nbsp;&nbsp;&nbsp;&nbsp;ādhibhautikam āsthāya vapur munim upāyayau // Mo_4,10.17 //<br>
akalitarūpaḥ | akalitam paramātmagatatvena sthitatvāt prameyatām agatam |
 rūpaṃ yasya | saḥ | ādhibhautiko dehaḥ paramārthataḥ vicārarūpaḥ eva 
jñeyaḥ | bāhyān prati tu devatārūpaḥ || MoT_4,10.17 ||<br>
<br>
<br>
<br>
kīdṛśaḥ upāyayāv ity apekṣāyām bāhyadevatārūpatvam bāhyadṛṣṭīn prati kathayati<br>
&nbsp;&nbsp;&nbsp;&nbsp;&nbsp;khaḍgapāśadharaḥ śrīmān kuṇḍalī kavacānvitaḥ /<br>
&nbsp;&nbsp;&nbsp;&nbsp;&nbsp;ṣaḍbhujaḥ ṣaṇmukho bahvyā vṛtaḥ kiṅkarasenayā // Mo_4,10.18 //<br>
spaṣṭam || MoT_4,10.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yaccharīrasamutthena jvālājālena valgatā /<br>
&nbsp;&nbsp;&nbsp;&nbsp;&nbsp;phullakiṃśukavṛkṣasya babhārādreḥ śriyaṃ nabhaḥ // Mo_4,10.19 //<br>
spaṣṭam || MoT_4,10.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yatkarasthatriśūlāgraniṣṭhyūtair agnimaṇḍalaiḥ /<br>
&nbsp;&nbsp;&nbsp;&nbsp;&nbsp;virejur uditair āśāḥ kānakair iva kuṇḍalaiḥ // Mo_4,10.20 //<br>
spaṣṭam || MoT_4,10.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yatpāśaśvasanāyastaśikharā medinībhṛtaḥ /<br>
&nbsp;&nbsp;&nbsp;&nbsp;&nbsp;dolām iva samārūḍhāś celuḥ petuś ca ghūrṇitāḥ // Mo_4,10.21 //<br>
āyastaśikharā ākṛṣṭaśikharāḥ || MoT_4,10.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yatkhaḍgamaṇḍaloddyotaśyāmam bimbaṃ vivasvataḥ /<br>
&nbsp;&nbsp;&nbsp;&nbsp;&nbsp;kalpadagdhajagaddhūmaparyākulam ivābabhau // Mo_4,10.22 //<br>
spaṣṭam || MoT_4,10.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sa upetya mahābāhuḥ kupitaṃ tam mahāmunim /<br>
&nbsp;&nbsp;&nbsp;&nbsp;&nbsp;kalpakṣubdhābdhigambhīraṃ sāntvapūrvam uvāca ha // Mo_4,10.23 //<br>
saḥ kālaḥ || MoT_4,10.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vijñātalokasthitayo mune dṛṣṭaparāvarāḥ /<br>
&nbsp;&nbsp;&nbsp;&nbsp;&nbsp;hetunāpi na muhyanti kim u hetum vinottamāḥ // Mo_4,10.24 //<br>
dṛṣṭaḥ svarūpatvenānubhūtaḥ | parāvaraḥ parāvararūpeṇa sthitaṃ cinmātratattvam | yaiḥ | te || MoT_4,10.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tvam anantatapā vipro vayaṃ niyatipālakāḥ /<br>
&nbsp;&nbsp;&nbsp;&nbsp;&nbsp;tena sampūjyase pūjya sādho netarayecchayā // Mo_4,10.25 //<br>
anantatapāḥ aparimitatapāḥ | tena anantatapastvena || MoT_4,10.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mā tapaḥ kṣapaya kṣubdhaiḥ kalpakālamahānalaiḥ /<br>
&nbsp;&nbsp;&nbsp;&nbsp;&nbsp;yo na dagdho 'smi me tasya kiṃ tvaṃ śāpena dhakṣyasi // Mo_4,10.26 //<br>
yo 'smi yo 'ham | cinmātrakriyāvaicitryarūpasya kālasya kadāpi 
dāhāsambhavāt iti bhāvaḥ | dhakṣyasīti | daha bhasmīkaraṇa ity asya 
lṛḍantasya prayogaḥ || MoT_4,10.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃsārāvalayo grastā nigīrṇā rudrakoṭayaḥ /<br>
&nbsp;&nbsp;&nbsp;&nbsp;&nbsp;bhuktāni viṣṇuvṛndāni kena śāptā vayam mune // Mo_4,10.27 //<br>
spaṣṭam || MoT_4,10.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhoktāro hi vayam brahman bhojanaṃ yuṣmadādayaḥ /<br>
&nbsp;&nbsp;&nbsp;&nbsp;&nbsp;svayaṃ niyatir eṣā hi nāvayor etad īhitam // Mo_4,10.28 //<br>
āvayoḥ yuṣmākam asmākam ca | īhitam kāṅkṣitam || MoT_4,10.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svayam ūrdhvam prayāty agniḥ svayaṃ yānti payāṃsy adhaḥ /<br>
&nbsp;&nbsp;&nbsp;&nbsp;&nbsp;bhoktāram bhojanaṃ yāti sṛṣṭiś cāpy antakaṃ svayam // Mo_4,10.29 //<br>
antakam kālam || MoT_4,10.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;idam ittham mune rūpam asyeha paramātmanaḥ /<br>
&nbsp;&nbsp;&nbsp;&nbsp;&nbsp;svātmani svayam evātmā svata eva vijṛmbhate // Mo_4,10.30 //<br>
vijṛmbhate vicitrābhiḥ kriyābhiḥ vilasati || MoT_4,10.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;neha kartā na bhoktāsti dṛṣṭyā naṣṭakalaṅkayā /<br>
&nbsp;&nbsp;&nbsp;&nbsp;&nbsp;bahavaś ceha kartāro dṛṣṭyānaṣṭakalaṅkayā // Mo_4,10.31 //<br>
naṣṭakalaṅkayā dṛṣṭyā samyagdṛṣṭyā | anaṣṭakalaṅkayā dṛṣṭyā asamyagdṛṣṭyā || MoT_4,10.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kartṛtākartṛte brahman kevalam parikalpite /<br>
&nbsp;&nbsp;&nbsp;&nbsp;&nbsp;asamyagdarśanenaiva na samyagdarśanena vaḥ // Mo_4,10.32 //<br>
spaṣṭam || MoT_4,10.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;puṣpāṇi taruṣaṇḍeṣu bhūtāni bhuvaneṣu ca /<br>
&nbsp;&nbsp;&nbsp;&nbsp;&nbsp;svayam āyānti yāntīha kalpyate hetutā vidheḥ // Mo_4,10.33 //<br>
mūḍhaiḥ iha vidheḥ hetutā kalpyate kalpanayā bhāvyate | na tu 
paramārthataḥ hetutā kasyāpy asti | kevalasya śuddhacinmātrasyaiva 
sthitatvāt || MoT_4,10.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;abbimbitasya candrasya calane kartrakartṛte /<br>
&nbsp;&nbsp;&nbsp;&nbsp;&nbsp;na satye nānṛte yadvat tadvat kālasya sṛṣṭiṣu // Mo_4,10.34 //<br>
kālasya kriyāvaicitryarūpasya mama || MoT_4,10.34 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mano mithyābhramāl loke kartṛtākartṛtāmayam /<br>
&nbsp;&nbsp;&nbsp;&nbsp;&nbsp;karoti kalanāṃ rajjvām bhrāntekṣaṇa ivāhitām // Mo_4,10.35 //<br>
spaṣṭam || MoT_4,10.35 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;tena mā gā mune kopam āpadām īdṛśaḥ kramaḥ /<br>
&nbsp;&nbsp;&nbsp;&nbsp;&nbsp;yad yathā tat tathaivāstu satyam ālokayākulaḥ // Mo_4,10.36 //<br>
āpadām kramaḥ īdṛśa eva bhavati | etāḥ sarveṣām evāyāntīti bhāvaḥ | yat 
yathā asti | tat tathaivāstu | ākulaḥ ākulībhūtaḥ tvam | satyam ālokaya |
 pravāhāyāte śubhāśubhajāle mā kṣobhaṃ gaccheti bhāvaḥ || MoT_4,10.36 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na vayam prabhutārthena nābhimānavaśīkṛtāḥ /<br>
&nbsp;&nbsp;&nbsp;&nbsp;&nbsp;svato hevākavaśataḥ kevalaṃ niyatau sthitāḥ // Mo_4,10.37 //<br>
vayam prabhutārthena prabhutāprayojanena | niyatau bhagavatkṛte niyamane
 | na sthitāḥ | na cābhimānavaśīkṛtāḥ santaḥ sthitāḥ | kiṃ tu svataḥ 
svabhāvataḥ utthitāt | hevākavaśataḥ niyatau kevalaṃ sthitāḥ | kiñcid 
apy atrāsmāsv adhīnaṃ nāstīti bhāvaḥ || MoT_4,10.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prakṛtavyavahārehāṃ niyatāṃ niyater vaśāt /<br>
&nbsp;&nbsp;&nbsp;&nbsp;&nbsp;prājñaḥ samanuvarteta nābhimānamahātamāḥ // Mo_4,10.38 //<br>
niyatām śāstraniyatām | prājñaḥ kathambhūtaḥ | na abhimāna evāhaṅkartety abhimāna eva tamaḥ yasya | tādṛśaḥ || MoT_4,10.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kartavyam eva kriyate kevalaṃ kāryakovidaiḥ /<br>
&nbsp;&nbsp;&nbsp;&nbsp;&nbsp;sauṣuptīṃ vṛttim āśritya kayācid api nāśayā // Mo_4,10.39 //<br>
prājñaiḥ sarvaṃ phalānusandhānarahitam eva kriyate iti bhāvaḥ || MoT_4,10.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kva sā jñānamayī dṛṣṭiḥ kva mahattvaṃ kva dhīratā /<br>
&nbsp;&nbsp;&nbsp;&nbsp;&nbsp;mārge sarvaprasiddhe hi kim andha iva muhyasi // Mo_4,10.40 //<br>
sā samanantaram evānubhūtā | sarvaprasiddhe laukike || MoT_4,10.40 ||<br>
<br>
<br>
&nbsp;&nbsp;&nbsp;&nbsp;&nbsp;trikālāmaladarśitvaṃ dhārayann api cetasi /<br>
&nbsp;&nbsp;&nbsp;&nbsp;&nbsp;avicārya jagadyātrāṃ kim mūrkha iva muhyasi // Mo_4,10.41 //<br>
trikālāmaladarśitvam pūrvāparavimarśabhājanatvam || MoT_4,10.41 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svakarmaphalapākotthām avicārya daśāṃ sute /<br>
&nbsp;&nbsp;&nbsp;&nbsp;&nbsp;kim mūrkha iva sarvajña mudhā māṃ śaptum arhasi // Mo_4,10.42 //<br>
spaṣṭam || MoT_4,10.42 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dehinām iha sarveṣāṃ śarīraṃ dvividham mune /<br>
&nbsp;&nbsp;&nbsp;&nbsp;&nbsp;kiṃ na jānāsi vā deham ekam anyan mano'bhidham // Mo_4,10.43 //<br>
deham sthūladeham | anyat dvitīyam || MoT_4,10.43 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatra deho jaḍo 'tyarthaṃ vināśaikaparāyaṇaḥ /<br>
&nbsp;&nbsp;&nbsp;&nbsp;&nbsp;manas tūtthānaniyataṃ kadarthāt kṣīyate na vā // Mo_4,10.44 //<br>
utthāne saṅkalparūpe udyoge | niyataṃ manaḥ | kadarthāt kleśāt | kṣīyate | atha vā tenāpi | na kṣīyate || MoT_4,10.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;catureṇa yathā sādho rathaḥ sārathinohyate /<br>
&nbsp;&nbsp;&nbsp;&nbsp;&nbsp;kurvatā kiñcana svehāṃ deho 'yam manasā tathā // Mo_4,10.45 //<br>
uhyate svābhimataṃ deśam prati nīyate || MoT_4,10.45 ||<br>
<br>
<br>
<br>
&nbsp;&nbsp;&nbsp;&nbsp;&nbsp;asat saṅkalpya kriyate sac charīraṃ vināśyate /<br>
&nbsp;&nbsp;&nbsp;&nbsp;&nbsp;kṣaṇena manasā paṅkapuruṣaḥ śiśunā yathā // Mo_4,10.46 //<br>
asat avidyamānam | sat vidyamānam || MoT_4,10.46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cittam eveha puruṣas tatkṛtaṃ kṛtam ucyate /<br>
&nbsp;&nbsp;&nbsp;&nbsp;&nbsp;tad baddhaṃ kalanāhetoḥ kalanāstaṃ vimucyate // Mo_4,10.47 //<br>
kalanāhetoḥ saṅkalpākhyāt kāraṇāt | kalanāstam astakalanam || MoT_4,10.47 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ayaṃ deha idaṃ netram idam aṅgam idaṃ śiraḥ /<br>
&nbsp;&nbsp;&nbsp;&nbsp;&nbsp;idaṃ sphāravikāraṃ tan mana evābhidhīyate // Mo_4,10.48 //<br>
manaḥ kathambhūtam | idaṃ sphāravikāram | idam iti sphāraḥ sphuraṇaśīlaḥ
 | vikāraḥ yasya | tādṛśam | manaḥ paṇḍitais tad abhidhīyate | tat kim |
 ayaṃ dehaḥ idaṃ netram idam aṅgam idam śiraḥ iti yad bhavati || 
MoT_4,10.48 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mano hi jīvaj jīvākhyaṃ niścāyakatayā tu dhīḥ /<br>
&nbsp;&nbsp;&nbsp;&nbsp;&nbsp;ahaṅkāro 'bhimānitvān nānātvaṃ tv idam eti hi // Mo_4,10.49 //<br>
jīvat jīvanakriyākartṛtām bhajat | niścāyakatayā niścayakartṛtvena | 
abhimānitvāt deho 'ham ity abhimānakartṛtvena | nānātvajīvādirūpaṃ 
nānātvam || MoT_4,10.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dehavāsanayā cetas tv anyāni svāni ceddhayā /<br>
&nbsp;&nbsp;&nbsp;&nbsp;&nbsp;pārthivāni śarīrāṇi santīva paripaśyati // Mo_4,10.50 //<br>
cetaḥ iddhayā dehavāsanayā deho 'ham iti vāsanayā | anyāni parakīyāni | 
svāni svakīyāni | pārthivāni śarīrāṇi santi iva paśyati anubhavati || 
MoT_4,10.50 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ālokayati cet satyaṃ tad asatyamayīm manaḥ /<br>
&nbsp;&nbsp;&nbsp;&nbsp;&nbsp;śarīrabhāvanāṃ tyaktvā paramāṃ yāti nirvṛtim // Mo_4,10.51 //<br>
manaḥ satyam samyak | cet ālokayati | tat tadā | asatyamayīm 
asatyasvarūpām | śarīrabhāvanāṃ tyaktvā | paramāṃ nirvṛtim 
cinmātramayatārūpam ānandam | yāti || MoT_4,10.51 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;tan manas tava putrasya samādhau tvayi saṃsthite /<br>
&nbsp;&nbsp;&nbsp;&nbsp;&nbsp;svamanorathamārgeṇa durād dūrataraṃ gatam // Mo_4,10.52 //<br>
yataḥ mana eva sarvatra kartṛ asti tat tato hetoḥ || MoT_4,10.52 ||<br>
<br>
<br>
<br>
&nbsp;&nbsp;&nbsp;&nbsp;&nbsp;idam auśanasaṃ tyaktvā deham mandarakandare /<br>
&nbsp;&nbsp;&nbsp;&nbsp;&nbsp;prayātaṃ vaibudhaṃ sadma nīḍoḍḍīnaḥ khago yathā // Mo_4,10.53 //<br>
auśanasam śukrasambandhi || MoT_4,10.53 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatra mandārakuñjeṣu pārijātagṛheṣu ca /<br>
&nbsp;&nbsp;&nbsp;&nbsp;&nbsp;nandanodyānaṣaṇḍeṣu lokapālapurīṣu ca // Mo_4,10.54 //<br>
spaṣṭam || MoT_4,10.54 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mune caturyugāny aṣṭau viśvācīṃ devasundarīm /<br>
&nbsp;&nbsp;&nbsp;&nbsp;&nbsp;asevata mahātejāḥ ṣaṭpadaḥ padminīm iva // Mo_4,10.55 //<br>
spaṣṭam || MoT_4,10.55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tīvrasaṃvegasampannasvasaṅkalpopakalpite /<br>
&nbsp;&nbsp;&nbsp;&nbsp;&nbsp;atha puṇyakṣaye jāte nīhāra iva śārvare // Mo_4,10.56 //<br>
spaṣṭam || MoT_4,10.56 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pramlānakusumottaṃsaḥ svinnāṅgāvalayālasaḥ /<br>
&nbsp;&nbsp;&nbsp;&nbsp;&nbsp;sa papāta tayā sākaṃ kālapakvam phalaṃ yathā // Mo_4,10.57 //<br>
&nbsp;&nbsp;&nbsp;&nbsp;&nbsp;vaibudhaṃ tat parityajya nabhasy eva śarīrakam /<br>
&nbsp;&nbsp;&nbsp;&nbsp;&nbsp;bhūtākāśam athāsādya vasudhāyām ajāyata // Mo_4,10.58 //<br>
spaṣṭam || Mo_4,10.57-58 ||<br>
&nbsp;&nbsp;&nbsp;&nbsp;&nbsp;āsīd dvijo daśārṇeṣu kosaleṣu mahīpatiḥ /<br>
&nbsp;&nbsp;&nbsp;&nbsp;&nbsp;dhīvaro 'ṅgamahāṭavyāṃ haṃsas tripathagātaṭe // Mo_4,10.59 //<br>
spaṣṭam || MoT_4,10.59 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sūryavaṃśī nṛpaḥ pauṇḍre sauraḥ sālveṣu daiśikaḥ /<br>
&nbsp;&nbsp;&nbsp;&nbsp;&nbsp;kalpaṃ vidyādharaḥ śrīmān dhīmān atha muneḥ sutaḥ // Mo_4,10.60 //<br>
pauṇḍre deśe | sūryavaṃśī nṛpaḥ jātaḥ | sālveṣu sauraḥ sūryakulotpannaḥ | daiśikaḥ guruḥ | utpannaḥ || MoT_4,10.60 ||<br>
<br>
<br>
<br>
&nbsp;&nbsp;&nbsp;&nbsp;&nbsp;madreṣv atha mahīpālas tatas tāpasabālakaḥ /<br>
&nbsp;&nbsp;&nbsp;&nbsp;&nbsp;vāsudeva iti khyātaḥ samaṅgāyās taṭe sthitaḥ // Mo_4,10.61 //<br>
spaṣṭam || MoT_4,10.61 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anyāsv api vicitrāsu vāsanāvaśataḥ svayam /<br>
&nbsp;&nbsp;&nbsp;&nbsp;&nbsp;viṣamāsv eva putras te cacārānantayoniṣu // Mo_4,10.62 //<br>
spaṣṭam || MoT_4,10.62 ||<br>
<br>
<br>
<br>
anyapadavyākhyāṃ kurvan samaṅgātaṭatāpasajanmanaḥ pūrvabhāvīni janmāntarāṇy asya kathayati<br>
&nbsp;&nbsp;&nbsp;&nbsp;&nbsp;abhūd vindhyavane gopaḥ kirataḥ kekayeṣu ca /<br>
&nbsp;&nbsp;&nbsp;&nbsp;&nbsp;sauvīreṣu ca sāmantas traigartaś caiva daiśikaḥ // Mo_4,10.63 //<br>
traigartaḥ trigartadeśasambandhī || MoT_4,10.63 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vaṃśagulmaḥ kirāteṣu hariṇaś cīrajaṅgale /<br>
&nbsp;&nbsp;&nbsp;&nbsp;&nbsp;sarīsṛpas tālatale tamāle vanakukkuṭaḥ // Mo_4,10.64 //<br>
spaṣṭam || MoT_4,10.64 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ayaṃ sa putro bhavato bhūtvā mantravidāṃ varaḥ /<br>
&nbsp;&nbsp;&nbsp;&nbsp;&nbsp;prajajāpa purā vidyāṃ vidyādharapadapradām // Mo_4,10.65 //<br>
prajajāpa japitavān | vidyām mantram || MoT_4,10.65 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tenāsau bhagavan brahman vyomni vidyādharo mahān /<br>
&nbsp;&nbsp;&nbsp;&nbsp;&nbsp;hārakuṇḍalakeyūrī līlānicayalāsakaḥ // Mo_4,10.66 //<br>
bhagavan brahman | asau te putraḥ | tena japena | vidyādharaḥ abhūt | 
kīdṛśo vidyādharaḥ abhūd ity apekṣāyāṃ viśeṣaṇāṇy āha hāreti || 
MoT_4,10.66 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nāyikānalinībhānuḥ puṣpacāpa ivāparaḥ /<br>
&nbsp;&nbsp;&nbsp;&nbsp;&nbsp;vidyādharīṇāṃ dayito gandharvapurabhūṣaṇam // Mo_4,10.67 //<br>
spaṣṭam || MoT_4,10.67 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sa kalpāvadhim āsādya dvādaśādityadhāmani /<br>
&nbsp;&nbsp;&nbsp;&nbsp;&nbsp;jagāma bhasmaśeṣatvaṃ śalabhaḥ pāvake yathā // Mo_4,10.68 //<br>
spaṣṭam || MoT_4,10.68 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jagannirmāṇarahite sphāre nabhasi sā tataḥ /<br>
&nbsp;&nbsp;&nbsp;&nbsp;&nbsp;vāsanā tasya babhrāma nirnīḍā vihagī yathā // Mo_4,10.69 //<br>
spaṣṭam || MoT_4,10.69 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha kālena sañjāte vicitrārambhakāriṇi /<br>
&nbsp;&nbsp;&nbsp;&nbsp;&nbsp;saṃsārāḍambarārambhe brāhmī rātriviparyaye // Mo_4,10.70 //<br>
&nbsp;&nbsp;&nbsp;&nbsp;&nbsp;sā manovāsanā tasya vātavyāvalitā satī /<br>
&nbsp;&nbsp;&nbsp;&nbsp;&nbsp;kṛte brāhmaṇatām etya jātādya vasudhātale // Mo_4,10.71 //<br>
kṛte kṛtayuge | yugmam || MoT_4,10.70-71 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vāsudevābhidhāno 'sau mune viprakumārakaḥ /<br>
&nbsp;&nbsp;&nbsp;&nbsp;&nbsp;jāto matimatām madhye samadhītākhilaśrutiḥ // Mo_4,10.72 //<br>
spaṣṭam || MoT_4,10.72 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kalpaṃ vidyādharo bhūtvā nadyā adya mahāmune /<br>
&nbsp;&nbsp;&nbsp;&nbsp;&nbsp;tapaś carati te putraḥ samaṅgāyās taṭe sthitaḥ // Mo_4,10.73 //<br>
spaṣṭam || MoT_4,10.73 ||<br>
<br>
<br>
<br>
sargāntaślokena jaraḍhayonigamanaṃ kathayati<br>
&nbsp;&nbsp;&nbsp;&nbsp;&nbsp;vividhaviṣamavāsanānuvṛttyā<br>
&nbsp;&nbsp;&nbsp;&nbsp;&nbsp;khadirakarañjakarālakoṭarāsu /<br>
&nbsp;&nbsp;&nbsp;&nbsp;&nbsp;jagati jaraḍhayoniṣu prayāto<br>
&nbsp;&nbsp;&nbsp;&nbsp;&nbsp;gahanatarāsu ca kānanasthalīṣu // Mo_4,10.74 //<br>
jaraḍhayonipakṣe khadirakarañjakarālāsu nānāvidhaduḥkhasaṅkaṭāsu | iti śivam || MoT_4,10.74 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe daśamaḥ sargaḥ ||10||<br>
<br>
<br>
<br>
*********************************************************************<br>
<br>
<br>
<br>
&nbsp;&nbsp;&nbsp;&nbsp;&nbsp;adyoddāmataraṅgaughajhāṅkāraraṇitānile /<br>
&nbsp;&nbsp;&nbsp;&nbsp;&nbsp;tīre varataraṅgiṇyāḥ tapas tapati te sutaḥ // Mo_4,11.1 //<br>
varataraṅgiṇyāḥ samaṅgāyāḥ | tapati carati || MoT_4,11.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jaṭāvān akṣavalayī jitasarvendriyabhramaḥ /<br>
&nbsp;&nbsp;&nbsp;&nbsp;&nbsp;tatra varṣaśatāny aṣṭau saṃsthitas tapasi sthire // Mo_4,11.2 //<br>
spaṣṭam || MoT_4,11.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yadīcchasi mune draṣṭuṃ taṃ svaputramanobhramam /<br>
&nbsp;&nbsp;&nbsp;&nbsp;&nbsp;tat samunmīlya vijñānanetram āśu vilokaya // Mo_4,11.3 //<br>
svaputrākāram manobhramam svaputramanobhramam | svaputram iti yāvat || MoT_4,11.3 ||<br>
<br>
<br>
&nbsp;&nbsp;&nbsp;&nbsp;&nbsp;ity ukte jagadīśena kālena samadṛṣṭinā /<br>
&nbsp;&nbsp;&nbsp;&nbsp;&nbsp;muniḥ sañcintayām āsa jñānākṣṇā tanayehitam // Mo_4,11.4 //<br>
spaṣṭam || MoT_4,11.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dadarśa ca muhūrtena pratibhāsavaśād asau /<br>
&nbsp;&nbsp;&nbsp;&nbsp;&nbsp;putrodantam aśeṣeṇa buddhidarpaṇabimbitam // Mo_4,11.5 //<br>
dadarśa jñānadṛṣṭyā dṛṣṭavān || MoT_4,11.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;punar mandarasānusthāṃ kāle kālāgrasaṃsthitām /<br>
&nbsp;&nbsp;&nbsp;&nbsp;&nbsp;samaṅgāyās taṭād etya viveśa svatanum bhṛguḥ // Mo_4,11.6 //<br>
kāle svalpakāle | kālāgrasaṃsthitām kālapurovartinīm || MoT_4,11.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vismayasmerayā dṛṣṭyā kālam ālokya kāntayā /<br>
&nbsp;&nbsp;&nbsp;&nbsp;&nbsp;vītarāgam uvācedaṃ vītarāgo munir vacaḥ // Mo_4,11.7 //<br>
kālasya samavartitvāt vītarāgitvam || MoT_4,11.7 ||<br>
<br>
<br>
<br>
bhṛguḥ kathayati<br>
&nbsp;&nbsp;&nbsp;&nbsp;&nbsp;bhagavan bhūtabhavyeśa bālā vayam anābilā /<br>
&nbsp;&nbsp;&nbsp;&nbsp;&nbsp;tvādṛśām eva dhīr deva trikālāmaladarśinī // Mo_4,11.8 //<br>
bālāḥ mūrkhāḥ | anāvilety asya uttarārdhena sambandhaḥ || MoT_4,11.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nānākāraṃ vikārāḍhyā satyevāsatyarūpiṇī /<br>
&nbsp;&nbsp;&nbsp;&nbsp;&nbsp;vibhramaṃ janayaty eṣā dhīrasyāpi jagadgatiḥ // Mo_4,11.9 //<br>
jagadgatiḥ jagadracanā || MoT_4,11.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tvam eva deva jānāsi tvadabhyantaravarti yat /<br>
&nbsp;&nbsp;&nbsp;&nbsp;&nbsp;rūpam asyā manovṛtter indrajālavidhāyakam // Mo_4,11.10 //<br>
tvadabhyantaravarti tvanmadhyavarti || MoT_4,11.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;matputrasyāsya bhagavan mṛtyuḥ kila na vidyate /<br>
&nbsp;&nbsp;&nbsp;&nbsp;&nbsp;tenemam mṛtam ālokya jātaḥ sambhramavān aham // Mo_4,11.11 //<br>
śukrasya cirajīvitvāt || MoT_4,11.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;akṣīṇajīvitam putraṃ kālo me nītavān iti /<br>
&nbsp;&nbsp;&nbsp;&nbsp;&nbsp;niyater vaśato deva tvacchāpecchā mamoditā // Mo_4,11.12 //<br>
niyater iti | mama yā tvacchāpecchā jātā sāpi niyatir eva | ato mama na ko 'pi doṣa iti bhāvaḥ || MoT_4,11.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na tu vijñātasaṃsāragatayo vayam āpadam /<br>
&nbsp;&nbsp;&nbsp;&nbsp;&nbsp;sampadaṃ vāpi gacchāmo harṣāmarṣavaśaṃ kila // Mo_4,11.13 //<br>
prāpyeti śeṣaḥ | āpadam prāpya | sampadaṃ vā prāpyeti || MoT_4,11.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ayuktakāriṇi krodhaḥ prasādo yuktakāriṇi /<br>
&nbsp;&nbsp;&nbsp;&nbsp;&nbsp;kartavya iti rūḍheyaṃ sāṃsārī bhagavan sthitiḥ // Mo_4,11.14 //<br>
ataḥ tvayy ayuktakāritvam āśaṅkya mayā krodhaḥ kṛta iti bhāvaḥ || MoT_4,11.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;idaṃ kāryam idaṃ neti yāvajjīvaṃ jagatkramaḥ /<br>
&nbsp;&nbsp;&nbsp;&nbsp;&nbsp;yāvad agniḥ sthitā tāvad auṣṇyadāhādidṛṣṭayaḥ // Mo_4,11.15 //<br>
spaṣṭam || MoT_4,11.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;idaṃ kāryam idaṃ neti heyā yasya jagatsthitiḥ /<br>
&nbsp;&nbsp;&nbsp;&nbsp;&nbsp;tasyaitatsamparityāgo heya eva jagadguro // Mo_4,11.16 //<br>
yasya | idaṃ kāryam idaṃ na kāryam | iti evaṃrūpā | jagatsthitiḥ heyā 
bhavati | tasya tatsamparityāgo 'pi heya eva | tattyāgasyāpi 
jagatsthitirūpatvāt | ato mayā pūrvasthitiḥ na tyakteti bhāvaḥ || 
MoT_4,11.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kevalaṃ tānayīṃ cintām anālokya yadā vayam /<br>
&nbsp;&nbsp;&nbsp;&nbsp;&nbsp;bhagavan bhavate kṣubdhā yātāḥ smas tena vācyatām // Mo_4,11.17 //<br>
tānayīṃ tanayasambandhinīm | vācyatām tvatkrodhakāritvarūpanindāyogyatām || MoT_4,11.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tvayedānīm ahaṃ deva smāritas tanayehitam /<br>
&nbsp;&nbsp;&nbsp;&nbsp;&nbsp;samaṅgāyās taṭe tena dṛṣṭo 'yaṃ tanayo mayā // Mo_4,11.18 //<br>
spaṣṭam || MoT_4,11.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;manye jagati bhūtānāṃ dve śarīre na sarvaga /<br>
&nbsp;&nbsp;&nbsp;&nbsp;&nbsp;mana eva śarīraṃ hi yenedam bhāvyate jagat // Mo_4,11.19 //<br>
he sarvaga | aham manye | ihaloke bhūtānāṃ dve śarīre na bhavataḥ | hi 
yasmāt | mana eva śarīram bhavati | yena manasā | idaṃ jagat bhāvyate 
bhāvanayā prakaṭīkriyate || MoT_4,11.19 ||<br>
<br>
<br>
<br>
kāla āha<br>
&nbsp;&nbsp;&nbsp;&nbsp;&nbsp;samyag uktaṃ tvayā brahmañ śarīram mana eva naḥ /<br>
&nbsp;&nbsp;&nbsp;&nbsp;&nbsp;karoti dehaṃ saṅkalpya kumbhakāro ghaṭaṃ yathā // Mo_4,11.20 //<br>
spaṣṭam || MoT_4,11.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;karoty akṛtam ākāraṃ kṛtaṃ nāśayati kṣaṇāt /<br>
&nbsp;&nbsp;&nbsp;&nbsp;&nbsp;saṅkalpena mano mohād bālo vetālakaṃ yathā // Mo_4,11.21 //<br>
mohāt ajñānāt || MoT_4,11.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tathā ca sambhrame svapnamithyājñānādibhāsvarāḥ /<br>
&nbsp;&nbsp;&nbsp;&nbsp;&nbsp;gandharvanagarākārā dṛṣṭā manasi śaktayaḥ // Mo_4,11.22 //<br>
spaṣṭam || MoT_4,11.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sthūladṛṣṭidṛśaṃ tv etām avalambya mahāmune /<br>
&nbsp;&nbsp;&nbsp;&nbsp;&nbsp;puṃso manaḥ śarīraṃ ca kāyau dvāv iti kathyate // Mo_4,11.23 //<br>
sthūladṛṣṭirūpā dṛk sthūladṛṣṭidṛk | tām || MoT_4,11.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;manomanananirmāṇamātram etaj jagattrayam /<br>
&nbsp;&nbsp;&nbsp;&nbsp;&nbsp;na san nāsad iva sphāram uditaṃ netaran mune // Mo_4,11.24 //<br>
etat jagat | manasaḥ yat mananam mananākhyo dharmaḥ | tanmātram eva 
bhavati | kathambhūtam | na sat nāsat anirvacanīyam ity arthaḥ | punaḥ 
kathambhūtam | sphāram ivoditam sphuraṇaśīlam iva prādurbhūtam | 
paramārthatas tu noditam itīvaśabdopādānam | mātraśabdasyārthaṃ 
svakaṇṭhena kathayati netarad iti || MoT_4,11.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cittadehāṅgalatayā bhedavāsanayeddhayā /<br>
&nbsp;&nbsp;&nbsp;&nbsp;&nbsp;dvicandratvam ivājñānān nānāteyaṃ samutthitā // Mo_4,11.25 //<br>
cittākhyasya dehasyāṅgalatayā aṅgalatārūpayā | bhedavāsanayā 
dvaitavāsanayā | iddhayā puṣṭayā satyā | iyaṃ jagadrūpā | nānātā 
samutthitā prādurbhūtā | kim iva | dvicandratvam iva | yathā 
dvicandratvam ajñānāt samuttiṣṭhati | tathety arthaḥ || MoT_4,11.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhedavāsanayā bahvyā padārthanicayam manaḥ /<br>
&nbsp;&nbsp;&nbsp;&nbsp;&nbsp;bhinnam paśyati sarvatra ghaṭāvaṭapaṭādikam // Mo_4,11.26 //<br>
bahvyā vistīrṇayā | sarvatra sarveṣu deśeṣu kāleṣu ca || MoT_4,11.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kṛśo 'tiduḥkhī mūḍho 'ham etāś cānyāś ca bhāvanāḥ /<br>
&nbsp;&nbsp;&nbsp;&nbsp;&nbsp;bhāvayat svavikalpotthā yāti saṃsāratām manaḥ // Mo_4,11.27 //<br>
saṃsāratām saṃsārabhāvam || MoT_4,11.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mananaṃ kṛtrimaṃ rūpam mamaitan na patāmy aham /<br>
&nbsp;&nbsp;&nbsp;&nbsp;&nbsp;iti tattyāgataḥ śāntaṃ ceto brahma sanātanam // Mo_4,11.28 //<br>
tattyāgataḥ mananatyāgataḥ | sanātanam anādi || MoT_4,11.28 ||<br>
<br>
<br>
<br>
yathetyādiṃ nirāmayā ityantam ekaṃ dṛṣṭāntaṃ vistareṇa kathayati<br>
&nbsp;&nbsp;&nbsp;&nbsp;&nbsp;yathā pravitate 'mbodhau tate 'nekataraṅgiṇi /<br>
&nbsp;&nbsp;&nbsp;&nbsp;&nbsp;somyaspandamayānekakallolāvaliśālini // Mo_4,11.29 //<br>
&nbsp;&nbsp;&nbsp;&nbsp;&nbsp;vāryātmani same svacche śuddhe svāduni śītale /<br>
&nbsp;&nbsp;&nbsp;&nbsp;&nbsp;avināśini vistīrṇe mahāmahimani sphuṭe // Mo_4,11.30 //<br>
&nbsp;&nbsp;&nbsp;&nbsp;&nbsp;tryaśras taraṅgaḥ svaṃ rūpam bhāvayan sa svabhāvataḥ /<br>
&nbsp;&nbsp;&nbsp;&nbsp;&nbsp;tryaśro 'smīti vikalpena karoti svena kalpanām // Mo_4,11.31 //<br>
&nbsp;&nbsp;&nbsp;&nbsp;&nbsp;bhraśyaṃś caiva paribhraṣṭarūpo 'smīti talātalam /<br>
&nbsp;&nbsp;&nbsp;&nbsp;&nbsp;bhāvayan bhūtalaṃ yāti tādṛgbhāvanayā tayā // Mo_4,11.32 //<br>
&nbsp;&nbsp;&nbsp;&nbsp;&nbsp;utthitaṃ ca balād ūrdhvam utthito 'smīti bhāvitaḥ /<br>
&nbsp;&nbsp;&nbsp;&nbsp;&nbsp;tais tair vikalpais tadbhāvaṃ vikalpayati sābhidham // Mo_4,11.33 //<br>
&nbsp;&nbsp;&nbsp;&nbsp;&nbsp;sasūryapratibimbas tu prakāśo 'smīti bhāvitaḥ /<br>
&nbsp;&nbsp;&nbsp;&nbsp;&nbsp;sarajaḥpuñjapātas tu malino 'smīti bhāvitaḥ // Mo_4,11.34 //<br>
&nbsp;&nbsp;&nbsp;&nbsp;&nbsp;saratnaraśmijālas tu śobhate dīptayā śriyā /<br>
&nbsp;&nbsp;&nbsp;&nbsp;&nbsp;tuṣārabharaviddhas tu śītalo 'smīti vindati // Mo_4,11.35 //<br>
&nbsp;&nbsp;&nbsp;&nbsp;&nbsp;sataṭācaladāvāgnipratibimbojjvaladvapuḥ /<br>
&nbsp;&nbsp;&nbsp;&nbsp;&nbsp;bibheti vata dagdho 'smīty āttamīnaś ca kampate // Mo_4,11.36 //<br>
&nbsp;&nbsp;&nbsp;&nbsp;&nbsp;pratibimbitavelādritaṭapakṣivanadrumaḥ /<br>
&nbsp;&nbsp;&nbsp;&nbsp;&nbsp;mahān ārambhasaṃrambhasaṃyuto 'smīti rājate // Mo_4,11.37 //<br>
&nbsp;&nbsp;&nbsp;&nbsp;&nbsp;vimalollasanotpannadhvastalolaśarīrakaḥ /<br>
&nbsp;&nbsp;&nbsp;&nbsp;&nbsp;khaṇḍaśaḥ pariyāto 'smīty āttākranda ivāravī // Mo_4,11.38 //<br>
&nbsp;&nbsp;&nbsp;&nbsp;&nbsp;na cormayas te jaladher vyatiriktāḥ payorasāt /<br>
&nbsp;&nbsp;&nbsp;&nbsp;&nbsp;na caikaṃ rūpam eteṣāṃ kiñcit sann apy asanmayam // Mo_4,11.39 //<br>
&nbsp;&nbsp;&nbsp;&nbsp;&nbsp;na ca te nyūnadairghyādyā guṇās teṣu ca teṣu ca /<br>
&nbsp;&nbsp;&nbsp;&nbsp;&nbsp;normayaḥ saṃsthitā abdhau na ca tatra na saṃsthitāḥ // Mo_4,11.40 //<br>
&nbsp;&nbsp;&nbsp;&nbsp;&nbsp;kevalaṃ svasvabhāvasthasaṅkalpavikalīkṛtāḥ /<br>
&nbsp;&nbsp;&nbsp;&nbsp;&nbsp;naṣṭānaṣṭāḥ punar jātā jātājātāḥ punaḥ kṣatāḥ // Mo_4,11.41 //<br>
&nbsp;&nbsp;&nbsp;&nbsp;&nbsp;parasparaparāmarśān nānātām upayānty alam /<br>
&nbsp;&nbsp;&nbsp;&nbsp;&nbsp;ekarūpāmbusāmānyamayā eva nirāmayāḥ // Mo_4,11.42 //<br>
anekataraṅgiṇi anekataraṅgayukte | somyaspandamayyaḥ 
somyajalaspandarūpāḥ | anekakallolāvalayaḥ | tābhiḥ śālini | etādṛśe 
vāryātmani | yathā saḥ prasiddhaḥ tryaśraḥ tryaśrākāraḥ taraṅgaḥ | svaṃ 
rūpam tryaśrarūpam svaṃ rūpam | bhāvayan pramātāram prati prakaṭīkurvan |
 svabhāvataḥ utthitena svena svasmād | avyatiriktena tryaśro 'smīti 
vikalpena kalpanām tryaśrākārakalpanām | karoti | na kevalam etām eva 
karoti | kiṃ tv anyā api kriyāḥ karoti ity āha bhraśyaṃś cetyādi | saḥ 
tryaśraḥ taraṅgaḥ paribhraṣṭo 'smīti bhāvayan | ata eva bhraśyan | tataḥ
 talātalam talātalākhyam | bhūtalam | tayā tādṛgbhāvanayā | yāti 
gacchati | utthitam iti | saḥ tryaśraḥ taraṅgaḥ ūrdhvam utthito 'smīti 
bhāvitaḥ | ata eva utthitaś ca taiḥ taiḥ vikalpaiḥ utthānavikalpaiḥ | 
sābhidham abhidhāsahitam | tadbhāvam utthānabhāvam | vikalpayati 
vikalpena sampādayati | sasūryeti spaṣṭam | saratneti spaṣṭam | sataṭeti
 | āttamīnaḥ | mīnaiḥ ātta āttamīnaḥ | pratibimbiteti spaṣṭam | vimala 
iti | vimalaṃ yat ullasanam | tena utpannaṃ yat dhvastaṃ dhvaṃsaḥ | tena
 lolaṃ śarīraṃ yasya | saḥ | na cormaya iti | te pūrvoktāḥ | pūrvam 
ekavacanaṃ jātyapekṣayā jñeyam | teneha bahuvacanaprayogaḥ | na ceti | 
te ca ūrmayaḥ | teṣu guṇeṣu | na bhavanti | kevalam iti | 
svasvabhāvasthaḥ svasvarūpasthaḥ | yaḥ vikalpaḥ taraṅgatāsādanarūpaḥ 
vikalpaḥ | tena vikalīkṛtāḥ payasaḥ ucchinnāḥ kṛtāḥ | paraspareti | 
parasparam anyo'nyam | yaḥ parāmarśaḥ nikaṭe avasthitiḥ | tasmāt | 
nānātām upayānti | kathambhūtāḥ | ekaṃ rūpam yat ambusāmānyam | tanmayāḥ
 eva | ata eva nirāmayāḥ nāśotpādākhyarogarahitāḥ || MoT_4,11.29-42||<br>
<br>
<br>
<br>
dṛṣṭāntam uktvā dārṣṭāntikaṃ kathayati dvābhyām<br>
&nbsp;&nbsp;&nbsp;&nbsp;&nbsp;tathaivāsmin pravitate site śuddhe nirāmaye /<br>
&nbsp;&nbsp;&nbsp;&nbsp;&nbsp;brahmamātraikavapuṣi brahmaṇi sphārarūpiṇi // Mo_4,11.43 //<br>
&nbsp;&nbsp;&nbsp;&nbsp;&nbsp;sarvaśaktāv anādyante pṛthagvad apṛthakkṛtāḥ /<br>
&nbsp;&nbsp;&nbsp;&nbsp;&nbsp;saṃsthitāḥ śaktayaś citrā vicitrācāracañcalāḥ // Mo_4,11.44 //<br>
sitapadasyārthaṃ svakaṇṭhena kathayati śuddhe iti | nirāmaye cetyākhyād 
āmayāt niṣkrānte | brahmamātram ekam kevalam | vapuḥ svarūpaṃ yasya | 
tādṛśe | sphāram sphuraṇaśīlam | vapur asyāstīti | tādṛśe | etādṛśe 
brahmaṇi | apṛthakkṛtāḥ śaktayaḥ | tathaiva taraṅgavat | pṛthagvat 
saṃsthitāḥ bhavanti | yugmam || MoT_4,11.43-44||<br>
<br>
<br>
<br>
&nbsp;&nbsp;&nbsp;&nbsp;&nbsp;nānāśakti hi nānātvam eti svavapuṣi sthitam /<br>
&nbsp;&nbsp;&nbsp;&nbsp;&nbsp;bṛṃhitam brahmaṇi brahma payasīvormimaṇḍalam // Mo_4,11.45 //<br>
brahma śuddhaṃ cinmātratattvam | brahmaṇi svavapuṣi brahmākhye 
svasvarūpe | bṛṃhitam jagadrūpayā bṛṃhitatayā yuktaṃ sat | nānātvam 
nānābhāvam | eti gacchati | kathambhūtam | nānāśakti | anyathā 
nānātvagamanaṃ yuktaṃ na syād iti bhāvaḥ | brahma kim iva bṛṃhitam | 
payasi ūrmimaṇḍalam iva || MoT_4,11.45 ||<br>
<br>
<br>
<br>
nanu yadi paṭādirūpeṇa brahmaiva bṛṃhitam asti tarhi padārthānām pratyekaṃ niyataṃ rūpaṃ katham astīty | atrāha<br>
&nbsp;&nbsp;&nbsp;&nbsp;&nbsp;nānārūpakarūpatvād vairūpyaśatakāriṇī /<br>
&nbsp;&nbsp;&nbsp;&nbsp;&nbsp;niyatir niyatākārā padārtham adhitiṣṭhati // Mo_4,11.46 //<br>
nānārūpakam yat rūpam | tadyuktatvāt vairūpyaśatakāriṇī padārthānām 
prati niyatarūpākhyavirūpatāśatakāriṇī | niyatiḥ niyatyākhyā śaktiḥ | 
padārtham adhitiṣṭhati svavaśaṃ karoti | brahmaṇaḥ utpannayā 
niyatiśaktyā eva padārthānām pratyekaṃ niyataṃ rūpam astīti bhāvaḥ || 
MoT_4,11.46 ||<br>
<br>
<br>
<br>
sāmānyenoktvā stokaṃ viśeṣeṇa kathayati<br>
&nbsp;&nbsp;&nbsp;&nbsp;&nbsp;jaḍā jāḍyam upādatte cittvam āyāti cinmayī /<br>
&nbsp;&nbsp;&nbsp;&nbsp;&nbsp;vāsanārūpiṇī śaktiḥ svasvarūpasthitātmanaḥ // Mo_4,11.47 //<br>
vāsanārūpiṇī vāsanārūpeṇa sthitā | svasvarūpasthitaḥ yaḥ ātmā | tasya | 
śaktiḥ niyatiśaktiḥ | jaḍā jāḍyavāsanārūpiṇī bhūtvā | jāḍyam upādatte 
gṛhṇāti | yena sthāvaraṃ rūpam prakaṭīkaroti | cinmayī 
cetanatvavāsanārūpiṇī bhūtvā | cittvam āyāti | yena jaṅgamaṃ rūpam 
prakaṭīkaroti || MoT_4,11.47 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;brahmaivānagha tenedaṃ sphārākāraṃ vijṛmbhate /<br>
&nbsp;&nbsp;&nbsp;&nbsp;&nbsp;nānārūpaiḥ parispandaiḥ paripūrṇa ivārṇavaḥ // Mo_4,11.48 //<br>
he anagha | tena tataḥ hetoḥ | idaṃ sphārākāram jagat | brahmaiva 
vijṛmbhate vilasati | ka iva | paripūrṇaḥ arṇavaḥ iva | yathā saḥ 
nānārūpaiḥ parispandaiḥ taraṅgākhyaiḥ parispandaiḥ | vijṛmbhate | 
tathety arthaḥ || MoT_4,11.48 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nānātāṃ svayam ādatte nānākāravihārataḥ /<br>
&nbsp;&nbsp;&nbsp;&nbsp;&nbsp;ātmaivātmany ātmanaiva samudrāmbha ivāmbhasi // Mo_4,11.49 //<br>
nānākārārtham nānākāragrahaṇārtham | yaḥ vihāraḥ krīḍā | tasmāt || MoT_4,11.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vyatiriktā na payaso vicitrā vīcayo yathā /<br>
&nbsp;&nbsp;&nbsp;&nbsp;&nbsp;vyatiriktā na sarveśāt samagrāḥ kalanās tathā // Mo_4,11.50 //<br>
sarveśāt sarvaniyāmakatvena sthitāt cinmātratattvāt | kalanāḥ jagadrūpāḥ kalanāḥ || MoT_4,11.50 ||<br>
<br>
<br>
<br>
&nbsp;&nbsp;&nbsp;&nbsp;&nbsp;stambhapuṣpalatāpattraphalakorakayuktayaḥ /<br>
&nbsp;&nbsp;&nbsp;&nbsp;&nbsp;yathaikasmiṃ sthitā bīje tathā brahmaṇi śaktayaḥ // Mo_4,11.51 //<br>
śaktayaḥ jagadrūpāḥ śaktayaḥ || MoT_4,11.51 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nānākartṛtayā nānāśaktitā puruṣe yathā /<br>
&nbsp;&nbsp;&nbsp;&nbsp;&nbsp;tathaivātmani sarvajñe sarvadā sarvaśaktitā // Mo_4,11.52 //<br>
sarvaśaktitāyām hetum āha sarvajña iti | yadi hi sarvaśaktiḥ na syāt 
tarhi sarvajñaḥ na syāt | sarvajñatvam cātra sarvakartṛtāyāṃ viśrāntam |
 na hi yaḥ sarvaṃ na jānāti saḥ sarvaṃ karoti | kulālādau 
ghaṭādijñānasya niyatatvena darśanāt || MoT_4,11.52 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vicitravarṇatā yadvad dṛśyate kaṭhinātape /<br>
&nbsp;&nbsp;&nbsp;&nbsp;&nbsp;vicitraśaktitā tadvad deveśe sadasanmayī // Mo_4,11.53 //<br>
spaṣṭam || MoT_4,11.53 ||<br>
<br>
<br>
&nbsp;&nbsp;&nbsp;&nbsp;&nbsp;vicitrarūpodetīyam avicitrāt sthitiḥ śivāt /<br>
&nbsp;&nbsp;&nbsp;&nbsp;&nbsp;ekavarṇāt payovāhāc chakracāpalatā yathā // Mo_4,11.54 //<br>
spaṣṭam || MoT_4,11.54 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ajaḍāj jaḍatodeti jāḍyabhāvanahetukā /<br>
&nbsp;&nbsp;&nbsp;&nbsp;&nbsp;ūrṇanābhād yathā tantur yathā puṃsaḥ suṣuptatā // Mo_4,11.55 //<br>
jāḍyasya jaḍatvasya | yat bhāvanam saṅkalpanam | tad eva hetuḥ yasyāḥ | tādṛśī || MoT_4,11.55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;acittaś caitasīṃ śaktiṃ svabandhāyecchayā śivaḥ /<br>
&nbsp;&nbsp;&nbsp;&nbsp;&nbsp;tanoti tāntavaṃ kośaṃ kośakārakrimir yathā // Mo_4,11.56 //<br>
acittaḥ atyantaśuddhatvena cittarahitaḥ | tāntavaṃ tantusambandhi || MoT_4,11.56 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svecchayātmātmano brahman bhāvayitvā svakaṃ vapuḥ /<br>
&nbsp;&nbsp;&nbsp;&nbsp;&nbsp;saṃsārān mokṣam āyāti svālānād iva vāraṇaḥ // Mo_4,11.57 //<br>
ātmā ātmanaḥ | ātmasambandhinyā svecchayā | svakam nijam | vapuḥ 
cinmātrākhyaṃ svarūpam | bhāvayitvā svasvarūpatvena bhāvanāviṣayatāṃ 
nītvā | saṃsārāt deho 'ham iti bhāvanārūpāt saṃsārāt | mokṣam muktim | 
āyati | ka iva | vāraṇaḥ iva | yathāsau svālānāt mokṣam āyāti | tathety 
arthaḥ | svecchāśabdo 'tra icchāmātravācakaḥ || MoT_4,11.57 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yad eva bhāvayaty ātmā satatam bhāvitaḥ svayam /<br>
&nbsp;&nbsp;&nbsp;&nbsp;&nbsp;tayaivāpūryate śaktyā śīghram eva mahān api // Mo_4,11.58 //<br>
yad eva yām eva śaktim | satatam bhāvitaḥ sadā vāsitaḥ | mahān api vyāpako 'pi san || MoT_4,11.58 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhāvitā śaktir ātmānam ātmatāṃ nayati kṣaṇāt /<br>
&nbsp;&nbsp;&nbsp;&nbsp;&nbsp;anantam api kham prāvṛṇmihikā mahatī yathā // Mo_4,11.59 //<br>
bhāvitā bhāvanāviṣayīkṛtā | ātmatām | śaktirūpaḥ yaḥ ātmā | tattām | mihikāpakṣe ātmatām mihikātvam || MoT_4,11.59 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yā śaktir uditā śīghraṃ yāti tanmayatām ajaḥ /<br>
&nbsp;&nbsp;&nbsp;&nbsp;&nbsp;yām eva tu sthitiṃ yātas tanmayo bhavati drumaḥ // Mo_4,11.60 //<br>
ajaḥ janmarahitaḥ śuddhaṃ cinmātratattvam | sthitim ādhārarūpam bhūmim |
 drumasya ādhārabhūtabhūmyanurūpatvenārohaṇāt || MoT_4,11.60 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na mokṣo mokṣa īśasya na bandho bandha ātmanaḥ /<br>
&nbsp;&nbsp;&nbsp;&nbsp;&nbsp;bandhamokṣadṛśau loke na jāne protthite kutaḥ // Mo_4,11.61 //<br>
īśasyātmanaḥ | ātmanaḥ īśasya | tarhi bandhamokṣau kasya bhavata ity | 
atrāha bandheti | bandhamokṣayor utthānam eva paramārthato nāstīti kā 
tadādhāracinteti bhāvaḥ || MoT_4,11.61 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nāsya bandho na mokso 'sti tanmayaś caiva lakṣyate /<br>
&nbsp;&nbsp;&nbsp;&nbsp;&nbsp;grastaṃ nityam asatyena māyāmayam aho jagat // Mo_4,11.62 //<br>
asyātmanaḥ | paramārthataḥ bandhaḥ nāsti | mokṣo 'pi nāsti | kiṃ tu 
āmukhataḥ tanmayaḥ bandhamokṣamayaḥ | lakṣyate | nanu tarhi jagati 
bandhamokṣakalanā katham astīty | atrāha | jagacchabdenātra jagadgatāḥ 
pramātāraḥ lakṣyante | aho āścarye | jagat jagadgatāḥ pramātāraḥ | 
asatyena asatyabhūtena bandhamokṣākhyena kenāpi | grastam 
svakalanāviṣṭaṃ kṛtam | atra hetuṃ viśeṣaṇadvāreṇāha māyāmayam iti | 
māyāmayatvād evāsatyena grastatvam iti bhāvaḥ || MoT_4,11.62 ||<br>
<br>
<br>
<br>
nanu katham ātmā bandhamokṣādikalanāgrasta iva sampanna ity | atrāha<br>
&nbsp;&nbsp;&nbsp;&nbsp;&nbsp;yadaiva cittaṃ kalitam akalena kilātmanā /<br>
&nbsp;&nbsp;&nbsp;&nbsp;&nbsp;kośakīṭavad ātmāyam anenāvalitas tadā // Mo_4,11.63 //<br>
akalena akhaṇḍatvāt kalārahitena | anenātmanā yadaiva cittaṃ kalitam 
kalanayā prakaṭīkṛtam | tadānenātmanā kośakīṭavat kośakārakrimivat | 
ātmā svasvarūpam | āvṛtaḥ | bandhamokṣādikalanārūpeṇa kośenāvṛtaḥ || 
MoT_4,11.63 ||<br>
<br>
<br>
<br>
nanv etenātmanā kalitam manaḥ kasmād upādānān nirgatam ity | atrāha<br>
&nbsp;&nbsp;&nbsp;&nbsp;&nbsp;ananyarūpās tv anyatvavikalpitaśarīrakāḥ /<br>
&nbsp;&nbsp;&nbsp;&nbsp;&nbsp;manaḥśaktaya etasmād imā niryānti koṭiśaḥ // Mo_4,11.64 //<br>
ananyarūpāḥ abhinnāḥ | imāḥ pṛthaktvena vartamānāḥ || MoT_4,11.64 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatsthās tajjāḥ pṛthagrūpāḥ samudrād iva vīcayaḥ /<br>
&nbsp;&nbsp;&nbsp;&nbsp;&nbsp;tatsthās tajjāḥ pṛthaksthāś ca candrād iva marīcayaḥ // Mo_4,11.65 //<br>
tatsthāḥ tasmin paramātmani sthitāḥ | tajjāḥ tasmāt paramātmanaḥ jātāḥ |
 etāḥ manaḥśaktayaḥ pṛthagrūpāḥ bhavanti | kā iva | vīcaya iva | yathā 
vīcayaḥ samudrāt pṛthagrūpāḥ bhavanti | tathety arthaḥ | dvitīyaṃ 
dṛṣṭāntaṃ kathayati tatsthā iti || MoT_4,11.65 ||<br>
<br>
<br>
<br>
&nbsp;&nbsp;&nbsp;&nbsp;&nbsp;asmin spandamaye sphāre paramātmamahāmbudhau /<br>
&nbsp;&nbsp;&nbsp;&nbsp;&nbsp;cijjale vitatābhoge cinmātrarasaśālini // Mo_4,11.66 //<br>
&nbsp;&nbsp;&nbsp;&nbsp;&nbsp;kāścit sthitā haribrahmarudracidvalanādhikāḥ /<br>
&nbsp;&nbsp;&nbsp;&nbsp;&nbsp;laharyaḥ prasphuranty etāḥ svabhāvodbhāvitātmikāḥ // Mo_4,11.67 //<br>
spandamaye ahaṃvimarśamaye | ahaṃvimarśasyaivātra spandatvāt | sphāre 
vistīrṇe | cit cetyonmukhā cit | sā eva jalam yasmin | tādṛśe | 
cinmātram cetyānunmukhā cit | sā eva rasaḥ yasmin | tādṛśe | rasaḥ 
jalasya sārabhūtaḥ āsvādākhyo guṇaḥ jñeyaḥ | etādṛśe 
paramātmamahāmbudhau | kāścit etāḥ laharyaḥ cillaharyaḥ | prasphuranti |
 laharyaḥ kathambhūtāḥ sthitāḥ | haribrahmarudrarūpāḥ yāḥ cidvalanā 
citspandāḥ | tāḥ adhikam yāsām | tādṛśyaḥ sthitāḥ | punaḥ kathambhūtāḥ |
 svabhāvāt udbhāvitaḥ prakaṭībhāvaṃ gataḥ | ātmā yāsām | tāḥ | kāścil 
laharyaḥ haribrahmarudrarūpatayā sphurantīti bhāvaḥ || MoT_4,11.66-67 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāścid yamamahendrārkavahnivaiśravaṇādikāḥ /<br>
&nbsp;&nbsp;&nbsp;&nbsp;&nbsp;ghnanti kurvanti tiṣṭhanti laharyaś capalaiṣaṇāḥ // Mo_4,11.68 //<br>
capalāḥ eṣaṇāḥ icchāḥ | yāsām | tāḥ || MoT_4,11.68 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāścit kinnaragandharvavidyādharasurādikāḥ /<br>
&nbsp;&nbsp;&nbsp;&nbsp;&nbsp;utpatanti patanty ugrā laharyaḥ parivalgitāḥ // Mo_4,11.69 //<br>
parivalgitāḥ spanditāh || MoT_4,11.69 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāścit kiñcitsthitākārā yathā kamalajādikāḥ /<br>
&nbsp;&nbsp;&nbsp;&nbsp;&nbsp;kāścid utpannavidhvastā yathā suranarādikāḥ // Mo_4,11.70 //<br>
kiñcit kālaṃ sthitaḥ ākāraḥ yāsām | tāḥ kiñcitsthitākārāḥ || MoT_4,11.70 ||<br>
<br>
<br>
<br>
&nbsp;&nbsp;&nbsp;&nbsp;&nbsp;krimikīṭapataṅgādigonāsājagarādikāḥ /<br>
&nbsp;&nbsp;&nbsp;&nbsp;&nbsp;kāścit tasmin mahāmbhodhau sphuranty eteṣu binduvat // Mo_4,11.71 //<br>
eteṣv iti bahuvacanam pādapūraṇārtham | tenaitasmin mahāmbhodhāv iti yojyam || MoT_4,11.71 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāścic calānanamṛgagṛdhravañjulakādayaḥ /<br>
&nbsp;&nbsp;&nbsp;&nbsp;&nbsp;sphuranti girikuñjeṣu velāvanataṭeṣv iva // Mo_4,11.72 //<br>
spaṣṭam || MoT_4,11.72 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sudīrghajīvitāḥ kāścit kāścid atyalpajīvitāḥ /<br>
&nbsp;&nbsp;&nbsp;&nbsp;&nbsp;svatucchabhāvanāt tucchāt kāścit tucchaśarīrikāḥ // Mo_4,11.73 //<br>
kāścit tucchāt asatyāt | svatucchabhāvanāt svaviṣayāt tucchavikalpanāt | tucchaśarīrikāḥ bhavanti || MoT_4,11.73 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃsārasvapnasaṃrambhe kāścit sthairyeṇa bhāvitāḥ /<br>
&nbsp;&nbsp;&nbsp;&nbsp;&nbsp;svavikalpahatāḥ kāścic chaṅkante susthiraṃ jagat // Mo_4,11.74 //<br>
sthairyeṇa sthiratayā | bhāvitāḥ sthiro 'yaṃ saṃsāra iti vāsanāyuktāḥ kṛtāḥ || MoT_4,11.74 ||<br>
<br>
<br>
<br>
&nbsp;&nbsp;&nbsp;&nbsp;&nbsp;alpālpabhāvanāḥ kāścid dainyadoṣavaśīkṛtāḥ /<br>
&nbsp;&nbsp;&nbsp;&nbsp;&nbsp;kṛśo 'tiduḥkhī mūḍho 'ham iti duḥkhair dṛḍhīkṛtāḥ // Mo_4,11.75 //<br>
atra bhāvanāyāḥ alpālpatvam atimauḍhyena jñeyam || MoT_4,11.75 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāścit sthāvaratāṃ yātāḥ kāścid devatvam āgatāḥ /<br>
&nbsp;&nbsp;&nbsp;&nbsp;&nbsp;kāścit puruṣatām prāptāḥ kāścid dānavatāṃ gatāḥ // Mo_4,11.76 //<br>
spaṣṭam || MoT_4,11.76 ||<br>
<br>
<br>
<br>
sargāntaślokena pūrvoktam evārthaṃ saṅkṣipya kathayati<br>
&nbsp;&nbsp;&nbsp;&nbsp;&nbsp;kāścit sthitā jagati kalpaśatāny analpāḥ<br>
&nbsp;&nbsp;&nbsp;&nbsp;&nbsp;kāścid vrajanti paramam puruṣaṃ suśuddhāḥ /<br>
&nbsp;&nbsp;&nbsp;&nbsp;&nbsp;brahmārṇavāt samuditā laharīvilolāś<br>
&nbsp;&nbsp;&nbsp;&nbsp;&nbsp;citsaṃvido hi mananāparanāmavatyaḥ // Mo_4,11.77 //<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyām ekādaśaḥ sargaḥ ||11||<br>
<br>
<br>
<br>
*********************************************************************<br>
<br>
<br>
<br>
&nbsp;&nbsp;&nbsp;&nbsp;&nbsp;surāsuranarākārā imā yāḥ saṃvido mune /<br>
&nbsp;&nbsp;&nbsp;&nbsp;&nbsp;brahmārṇavād abhinnās te satyam etan mṛṣetarat // Mo_4,12.1 //<br>
etat | surāsuranarākārā yāḥ saṃvidaḥ | brahmārṇavād abhinnatvam | itarat
 bhinnatvam | surāsuranarāṇām prādhānyāt grahaṇam || MoT_4,12.1 ||<br>
<br>
<br>
<br>
surāsuranarākārāḥ saṃvidaḥ viśinaṣṭi<br>
&nbsp;&nbsp;&nbsp;&nbsp;&nbsp;mithyābhāvanayā brahman svavikalpakalaṅkitāḥ /<br>
&nbsp;&nbsp;&nbsp;&nbsp;&nbsp;na brahma vayam ity antarniścayena hy adhogatāḥ // Mo_4,12.2 //<br>
kalaṅkitatve uttarārdhena hetuṃ kathayati na brahmeti | hiśabdaḥ yasmādarthe || MoT_4,12.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;brahmaṇo vyatiriktatvam brahmārṇavagatā api /<br>
&nbsp;&nbsp;&nbsp;&nbsp;&nbsp;bhāvayantyo vimuhyanti bhīmāsu bhavabhūmiṣu // Mo_4,12.3 //<br>
bhīmāsu duḥkhadāyitvenātyantabhayānakāsu || MoT_4,12.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yā etāḥ saṃvido brāhmyo mune naikakalaṅkitāḥ /<br>
&nbsp;&nbsp;&nbsp;&nbsp;&nbsp;etat tat karmaṇām bījam atha karmaiva viddhi vā // Mo_4,12.4 //<br>
etāḥ surāsuranarākāratvena pūrvam uktāḥ | saṃvidaḥ parāmarśāḥ | brāhmyaḥ
 brahmasambandhinyaḥ | naikakalaṅkitāḥ na ekena prakāreṇa kalaṅkitāḥ | 
bahuprakāreṇa kalaṅkitā ity arthaḥ | tat etat tā etāḥ brāhmīḥ saṃvidaḥ |
 karmaṇām bījam kāraṇam | viddhi | atha vā karmaiva viddhi | 
karmatveneṣṭasya bāhyakarmaṇaḥ etadanu praṇītatvāt | na hi 
saṃvitparāmarśam antareṇa bāhyakarmaṇaḥ utthānaṃ dṛṣṭaṃ yuktaṃ vā || 
MoT_4,12.4 ||<br>
<br>
<br>
<br>
etāsām eva samastajagannimittatvaṃ kathayati<br>
&nbsp;&nbsp;&nbsp;&nbsp;&nbsp;saṅkalparūpayaivāntar mune kalanayaitayā /<br>
&nbsp;&nbsp;&nbsp;&nbsp;&nbsp;karmajālakarañjānām bījamuṣṭyā karālayā // Mo_4,12.5 //<br>
&nbsp;&nbsp;&nbsp;&nbsp;&nbsp;imā jagati vistīrṇe śarīropalapaṅktayaḥ /<br>
&nbsp;&nbsp;&nbsp;&nbsp;&nbsp;tiṣṭhanti parivalganti rudanti ca hasanti ca // Mo_4,12.6 //<br>
&nbsp;&nbsp;&nbsp;&nbsp;&nbsp;ābrahmastambhaparyantaṃ spandanaiḥ pavano yathā /<br>
&nbsp;&nbsp;&nbsp;&nbsp;&nbsp;ullasanti niyacchanti mlāyanti vihasanti ca // Mo_4,12.7 //<br>
he mune | saṅkalparūpayā saṅkalpasvarūpayā | karmajālakarañjānām 
bījamuṣṭyā karmajālakāraṇabhūtayeti yāvat | ata eva vikarālayā 
bhayānakayā | etayā kalanayā saṃvidrūpayā kalanayā | vistīrṇe jagati 
ābrahmastambhaparyantaṃ śarīropalapaṅktayaḥ śarīrapāṣāṇapaṅktayaḥ | 
tiṣṭhanti parivalganti rudanti ca hasanti ullasanti niyacchanti mlāyanti
 vihasanti ca upalakṣaṇaṃ caitat | sarvāḥ kriyāḥ kurvantīty arthaḥ | 
mṛtaśarīreṣu pūrvoktakriyāṇām adarśanāt | ko yathā | pavano yathā | 
yathā pavanaḥ svāntaḥsthaiḥ spandanaiḥ nānāvidhāḥ kriyāḥ karoti | 
tathety arthaḥ || MoT_4,12.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tā etāḥ kāścid atyacchā yathā hariharādayaḥ /<br>
&nbsp;&nbsp;&nbsp;&nbsp;&nbsp;kāścid alpavimohasthā yathoraganarāmarā // Mo_4,12.8 //<br>
spaṣṭam || MoT_4,12.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāścid atyantamohasthā yathā tarutṛṇādayaḥ /<br>
&nbsp;&nbsp;&nbsp;&nbsp;&nbsp;kāścid ajñānasammūḍhāḥ krimikīṭatvam āgatāḥ // Mo_4,12.9 //<br>
spaṣṭam || MoT_4,12.9 ||<br>
<br>
<br>
&nbsp;&nbsp;&nbsp;&nbsp;&nbsp;kāścit tṛṇavad uhyante dūre brahmamahodadheḥ /<br>
&nbsp;&nbsp;&nbsp;&nbsp;&nbsp;aprāptabhūmikā etā yathoraganarādayaḥ // Mo_4,12.10 //<br>
aprāptabhūmikāḥ aprāptapārāḥ || MoT_4,12.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;taṭamātraṃ samālokya kāścit khedam upāgatāḥ /<br>
&nbsp;&nbsp;&nbsp;&nbsp;&nbsp;jātājātā nikhanyante kṛtāntajaradākhunā // Mo_4,12.11 //<br>
taṭamātraṃ samālokya na tv āsādya | tadāsādane hi punaḥ punaḥ 
kṛtāntanikhananaṃ na yuktaṃ syāt | taṭaś cātra cinmātraviśrāntirūpo 
jñeyaḥ || MoT_4,12.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāścid antaram āsādya brahmatattvamahāmbudheḥ /<br>
&nbsp;&nbsp;&nbsp;&nbsp;&nbsp;gatās tattām aśokāya haribrahmaharādikāḥ // Mo_4,12.12 //<br>
tattām brahmatām | aśokāya śokābhāvāya || MoT_4,12.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;alpamohānvitāḥ kāścit tam eva brahmavāridhim /<br>
&nbsp;&nbsp;&nbsp;&nbsp;&nbsp;adṛṣṭarāgarogaugham avalambya vyavasthitāḥ // Mo_4,12.13 //<br>
avalambya svātmatvenāśritya | kāścit jīvanmuktarūpā ity arthaḥ || MoT_4,12.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāścid bhoktavyajanmaughā bhuktajanmaughakoṭayaḥ /<br>
&nbsp;&nbsp;&nbsp;&nbsp;&nbsp;vandhyāḥ prakāśatāmasyaḥ saṃsthitā bhūtajātayaḥ // Mo_4,12.14 //<br>
prakāśatāmasyaḥ prakṛṣṭatamaso gūṇayuktaḥ | ata eva vandhyā samyagjñānākhyaphalarahitāḥ || MoT_4,12.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāścid ūrdhvād adho yānti tathādhastān mahat padam /<br>
&nbsp;&nbsp;&nbsp;&nbsp;&nbsp;ūrdhvād ūrdhvataraṃ kāścid adhastāt kāścid apy adhaḥ // Mo_4,12.15 //<br>
adhaḥ paśuyoniṃ narakaṃ vā | mahat padam mānuṣyaṃ svargaṃ vā || MoT_4,12.15 ||<br>
<br>
<br>
<br>
sargāntaślokena siddhāntaṃ kathayati<br>
&nbsp;&nbsp;&nbsp;&nbsp;&nbsp;bahusukhaduḥkhakasaṅkaṭā kriyeyam<br>
&nbsp;&nbsp;&nbsp;&nbsp;&nbsp;paramapadāsmaraṇāt samāgateha /<br>
&nbsp;&nbsp;&nbsp;&nbsp;&nbsp;paramapadāvagamāt prayāti nāśaṃ<br>
&nbsp;&nbsp;&nbsp;&nbsp;&nbsp;vihagapatismaraṇād viṣavyatheva // Mo_4,12.16 //<br>
vihagapateḥ gāruḍikamantradevatārūpasya garuḍasyeti śivam || MoT_4,12.16 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe dvādaśaḥ sargaḥ ||12||<br>
<br>
<br>
<br>
<br>
*********************************************************************<br>
<br>
<br>
<br>
oṃ | śrīvasiṣṭhaḥ śrīrāmam praty āha<br>
&nbsp;&nbsp;&nbsp;&nbsp;&nbsp;vicārayantas tattvajñā iti te jāgatīr gatīḥ /<br>
&nbsp;&nbsp;&nbsp;&nbsp;&nbsp;samaṅgāyās taṭāt tasmāt praceluś cañcalāṃśavaḥ // Mo_4,15.1 //<br>
jāgatīḥ jagatsambandhinīḥ | gatīḥ racanāḥ || MoT_4,15.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kramād ākāśam ākramya nirgatyāmbudakoṭaraiḥ /<br>
&nbsp;&nbsp;&nbsp;&nbsp;&nbsp;samprāpuḥ siddhamārgeṇa mandaraṃ hemakandaram // Mo_4,15.2 //<br>
koṭarair iti | koṭarebhyaḥ ity asyārthe || MoT_4,15.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;adhityakāyāṃ tasyādrer ārdraparṇāvaguṇṭhitām /<br>
&nbsp;&nbsp;&nbsp;&nbsp;&nbsp;dadarśa bhārgavaḥ śuṣkām pūrvajanmodbhavāṃ tanum // Mo_4,15.3 //<br>
spaṣṭam || MoT_4,15.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;uvāca cedaṃ he tāta tanvī tanur iyaṃ hi sā /<br>
&nbsp;&nbsp;&nbsp;&nbsp;&nbsp;yā tvayā sukhasambhogaiḥ purā samabhilālitā // Mo_4,15.4 //<br>
spaṣṭam || MoT_4,15.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;iyaṃ sā mattanur yasyā mandārakusumotkaraiḥ /<br>
&nbsp;&nbsp;&nbsp;&nbsp;&nbsp;racitāḥ śītalāḥ śayyā merūpavanabhūmiṣu // Mo_4,15.5 //<br>
sā iti | na tv anyā || MoT_4,15.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;iyaṃ sā mattanur mattadevastrīgaṇalālitā /<br>
&nbsp;&nbsp;&nbsp;&nbsp;&nbsp;sarīsṛpamukhakṣuṇṇā paśya śete dharātale // Mo_4,15.6 //<br>
spaṣṭam || MoT_4,15.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nandanodyānaṣaṇḍeṣu mama tanvā yayānayā /<br>
&nbsp;&nbsp;&nbsp;&nbsp;&nbsp;ciraṃ vilasitaṃ seyaṃ śuṣkakaṅkālatāṃ gatā // Mo_4,15.7 //<br>
vilasitam iti bhāve ktaḥ || MoT_4,15.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;surāṅganāṅgasaṃsaṅgād uttuṅgānaṅgaraṅgayā /<br>
&nbsp;&nbsp;&nbsp;&nbsp;&nbsp;cetovṛttyā rahitayā tanveha mama śuṣyate // Mo_4,15.8 //<br>
śuṣyate bhāve lakāraḥ || MoT_4,15.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;teṣu teṣu vilāseṣu tāsu tāsu daśāsu ca /<br>
&nbsp;&nbsp;&nbsp;&nbsp;&nbsp;tathā tā bhāvanā baddhvā kathaṃ svastho 'si dehaka // Mo_4,15.9 //<br>
tāḥ bhāvanāḥ surastrīviṣayāḥ | svastho 'si cañcalatārahitatvāt | 
anukampito dehaḥ dehakaḥ | tasyāmantraṇaṃ dehaketi || MoT_4,15.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;hā tano kvāvabhagnāsi tāpasaṃśoṣam āgatā /<br>
&nbsp;&nbsp;&nbsp;&nbsp;&nbsp;karaṅkatām prayātāsi mām bhāvayasi durbhage // Mo_4,15.10 //<br>
karaṅkatām kaṅkalatām | he durbhage tano | tvam mām bhāvayasi kiṃ smarasi | atisnehākulatvād iyam uktiḥ || MoT_4,15.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dehenāhaṃ vilāseṣu yenaiva mudito 'bhavam /<br>
&nbsp;&nbsp;&nbsp;&nbsp;&nbsp;kaṅkalatām upagatāt tasmād eva bibhemy aham // Mo_4,15.11 //<br>
yena dehenāhaṃ vilāseṣu muditaḥ abhavam | kaṅkalatām upagatāt tasmād eva dehāt | aham bibhemi || MoT_4,15.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tārājālasamākāro yatra hāro 'bhavat purā /<br>
&nbsp;&nbsp;&nbsp;&nbsp;&nbsp;mamorasi nilīyante paśya tatra pipīlakāḥ // Mo_4,15.12 //<br>
nilīyante laganti || MoT_4,15.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dravatkāñcanakāntena lobhaṃ nītā varāṅganāḥ /<br>
&nbsp;&nbsp;&nbsp;&nbsp;&nbsp;yena madvapuṣā tena paśya kaṅkalatohyate // Mo_4,15.13 //<br>
uhyate dhāryate || MoT_4,15.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paśya me vitatāsyena tāpasaṃśuṣkakṛttinā /<br>
&nbsp;&nbsp;&nbsp;&nbsp;&nbsp;matkaṅkālakuvaktreṇa vitrāsyante vane mṛgāḥ // Mo_4,15.14 //<br>
vitrāsyante vikārayuktatvena trāsayuktāḥ kriyante || MoT_4,15.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paśyātisaṃśuṣkatayā śavodaradarī mama /<br>
&nbsp;&nbsp;&nbsp;&nbsp;&nbsp;prakāśārkāṃśujālena vivekeneva śobhate // Mo_4,15.15 //<br>
śavodaram mṛtaśarīrodaram eva darī || MoT_4,15.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mattanuḥ pariśuṣkeyaṃ sthitottānā vanāvanau /<br>
&nbsp;&nbsp;&nbsp;&nbsp;&nbsp;vairāgyaṃ nayatīvātmatucchatvenāmbarasthitān // Mo_4,15.16 //<br>
ambarasthitān devān || MoT_4,15.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śabdarūparasasparśagandhalobhavimuktayā /<br>
&nbsp;&nbsp;&nbsp;&nbsp;&nbsp;nirvikalpasamādhyeva mama tanvoṣyate girau // Mo_4,15.17 //<br>
mama tanvā kathambhūtayā | nirvikalpe vikalpaniṣkrānte cinmātre | samādhiḥ yasyāḥ | sā | tādṛśyā || MoT_4,15.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃśānte cittavetāle yām ānandakalāṃ tanuḥ /<br>
&nbsp;&nbsp;&nbsp;&nbsp;&nbsp;yāti tām api rājyena jāgatena na gacchati // Mo_4,15.18 //<br>
jāgatena jagatsambandhinā || MoT_4,15.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paśya viśrāntasarvehaṃ vigatāśeṣakautukam /<br>
&nbsp;&nbsp;&nbsp;&nbsp;&nbsp;nirastakalpanājālaṃ sukhaṃ śete kalevaram // Mo_4,15.19 //<br>
spaṣṭam || MoT_4,15.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cittamarkaṭasaṃrambhasaṅkṣubdhaḥ kāyapādapaḥ /<br>
&nbsp;&nbsp;&nbsp;&nbsp;&nbsp;tathā vegena calati yathā mūlāni kṛntati // Mo_4,15.20 //<br>
mūlakṛntanam vyāvahārikakṣobharūpaṃ jñeyam || MoT_4,15.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cittānarthavimukto 'sau gajābhraharivibhramam /<br>
&nbsp;&nbsp;&nbsp;&nbsp;&nbsp;nāyam paśyati me dehaḥ parānanda iva sthitaḥ // Mo_4,15.21 //<br>
gajābhraharīṇām gajameghasiṃhānām | vibhramam vilāsam | cāñcalyam iti yāvat | na paśyati nānubhavati || MoT_4,15.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvāśājvarasammohamihikāśaradāgamam /<br>
&nbsp;&nbsp;&nbsp;&nbsp;&nbsp;acittatvaṃ vinā nānyac chreyaḥ paśyāmi jantuṣu // Mo_4,15.22 //<br>
spaṣṭam || MoT_4,15.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ta eva sukhasambhogasīmāntaṃ samupāgatāḥ /<br>
&nbsp;&nbsp;&nbsp;&nbsp;&nbsp;mahādhiyaḥ śāntadhiyo ye yātā vimanaskatām // Mo_4,15.23 //<br>
spaṣṭam || MoT_4,15.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvaduḥkhadaśāmuktāṃ saṃśāntāṃ vigatajvarām /<br>
&nbsp;&nbsp;&nbsp;&nbsp;&nbsp;diṣṭyā paśyāmy amananāṃ vane tanum imām aham // Mo_4,15.24 //<br>
spaṣṭam || MoT_4,15.24 ||<br>
<br>
<br>
<br>
atra śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;bhagavan sarvadharmajña bhārgaveṇa tadā kila /<br>
&nbsp;&nbsp;&nbsp;&nbsp;&nbsp;subahūny upabhuktāni śarīrāṇi punaḥ punaḥ // Mo_4,15.25 //<br>
&nbsp;&nbsp;&nbsp;&nbsp;&nbsp;bhṛguṇotpādite kāye tat tasmiṃs tasya kim mune /<br>
&nbsp;&nbsp;&nbsp;&nbsp;&nbsp;mahān atiśayo jātaḥ paridevanam eva vā // Mo_4,15.26 //<br>
atiśayaḥ atiśayajñānam || MoT_4,15.25-26 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;śukrasya kalanā rāma yāsau jīvadaśāṃ gatā /<br>
&nbsp;&nbsp;&nbsp;&nbsp;&nbsp;karmātmikā samutpannā bhṛgor bhārgavarūpiṇī // Mo_4,15.27 //<br>
kalanā śukrajīvaprādurbhāvakārī samvidākhyaḥ spandaḥ | śukrasya 
jīvadaśām śukrasambandhijīvāvasthām | bhṛgor iti pañcamī | seti śeṣaḥ ||
 MoT_4,15.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sā hīdamprathamatvena sametya paramāt padāt /<br>
&nbsp;&nbsp;&nbsp;&nbsp;&nbsp;bhūtākāśapadam prāpya vātavyāvalitā satī // Mo_4,15.28 //<br>
&nbsp;&nbsp;&nbsp;&nbsp;&nbsp;prāṇāpānapravāheṇa praviśya hṛdayam bhṛgoḥ /<br>
&nbsp;&nbsp;&nbsp;&nbsp;&nbsp;krameṇa vīryatām etya sampannauśanasī tanuḥ // Mo_4,15.29 //<br>
idamprathamatvena tatpūrvatvena | sametya samyak utthāya | auśanasī tanuḥ śukraśarīrarūpā | yugmam || MoT_4,15.28-29||<br>
<br>
<br>
&nbsp;&nbsp;&nbsp;&nbsp;&nbsp;vihitabrāhmasaṃskārā tataḥ sā pitur agragā /<br>
&nbsp;&nbsp;&nbsp;&nbsp;&nbsp;kālena mahatā prāptā śuṣkakaṅkālarūpatām // Mo_4,15.30 //<br>
spaṣṭam || MoT_4,15.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;idamprathamam āyātā yadā sā brahmaṇas tanuḥ /<br>
&nbsp;&nbsp;&nbsp;&nbsp;&nbsp;atas tām prati śukreṇa tadā tat paridevitam // Mo_4,15.31 //<br>
idamprathamam tatpūrvam | tat paridevitam tādṛśam paridevanaṃ kṛtam || MoT_4,15.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vītarāgo 'py aniccho 'pi samaṅgāviprarūpavān /<br>
&nbsp;&nbsp;&nbsp;&nbsp;&nbsp;svāṃ śuśoca tanuṃ śukraḥ svabhāvo hy eṣa dehajaḥ // Mo_4,15.32 //<br>
spaṣṭam || MoT_4,15.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kiṃ tu pradarśitaṃ tena śokavyājena dhīmatām /<br>
&nbsp;&nbsp;&nbsp;&nbsp;&nbsp;vairāgyapratipattyai tat pṛthaktvaṃ dehadehinoḥ // Mo_4,15.33 //<br>
kiṃ tv iti pakṣāntare | tathā ca paropakārārtham eva śukreṇa paridevanaṃ kṛtam iti bhāvaḥ || MoT_4,15.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jñasyājñasya ca dehasya yāvajjīvam ayaṃ kramaḥ /<br>
&nbsp;&nbsp;&nbsp;&nbsp;&nbsp;lokavad vyavahāro yat saktyāsaktyātha vā sadā // Mo_4,15.34 //<br>
atha vā pakṣāntare | dehasya vyavahāraḥ iti sambandhaḥ | yad vā 
lakṣaṇayā | dehasya dehina ity arthaḥ | tathā ca jñasya dehasyājñasya vā
 dehasyety arthaḥ | jñasyāsaktyā ajñasya saktyeti kramo jñeyaḥ || 
MoT_4,15.34 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ye parijñātagatayo ye cājñāḥ paśudharmiṇaḥ /<br>
&nbsp;&nbsp;&nbsp;&nbsp;&nbsp;lokasaṃvyavahāreṣu te sthitā vanajālavat // Mo_4,15.35 //<br>
vanajālam sthitatvamātre upamānaṃ jñeyam || MoT_4,15.35 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vyavahārī yathaivājñas tathaiva kila paṇḍitaḥ /<br>
&nbsp;&nbsp;&nbsp;&nbsp;&nbsp;vāsanāmātrabhedo 'tra kāraṇam bandhamokṣayoḥ // Mo_4,15.36 //<br>
vāsanāmātrabhedaḥ śuddhatvāśuddhatvena jñeyaḥ || MoT_4,15.36 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yāvac charīraṃ tāvad dhi duḥkhe duḥkhaṃ sukhe sukham /<br>
&nbsp;&nbsp;&nbsp;&nbsp;&nbsp;asaṃsaktadhiyo dhīrā darśayanty aprabuddhavat // Mo_4,15.37 //<br>
darśayanti anyān prati darśayanti | na tu svayam paśyanti || MoT_4,15.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sukheṣu sukhitā nityaṃ duḥkhitā duḥkhavṛttiṣu /<br>
&nbsp;&nbsp;&nbsp;&nbsp;&nbsp;mahātmāno hi dṛśyante nūnam antas tu śītalāḥ // Mo_4,15.38 //<br>
śītalāḥ sukhaduḥkhakṛtakṣobharahitāḥ || MoT_4,15.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;stambhasya pratibimbāni kṣubhyanti na vapuḥ sthiram /<br>
&nbsp;&nbsp;&nbsp;&nbsp;&nbsp;jñasya karmendriyāṇy eva kṣubhyanti na manaḥ sthiram // Mo_4,15.39 //<br>
sthiraṃ vapuḥ dṛḍhaṃ stambhākhyaṃ svarūpam | kṣubhyantīty antargataṇic |
 kau prayogau | te na kṣobhayantīty arthaḥ | karmendriyāṇy 
upalabdhyākhyakarmakārīṇi jñānendriyāṇīty arthaḥ || MoT_4,15.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;calācalatayā tajjño lokavṛttiṣu tiṣṭhati /<br>
&nbsp;&nbsp;&nbsp;&nbsp;&nbsp;adhaḥsthitir iva svaccham pratibimbeṣu bhāskaraḥ // Mo_4,15.40 //<br>
calācalatayā atyantacāñcalyena | bhāskaraḥ kathambhūtaḥ | adhaḥ adhodeśe | sthitiḥ avasthānaṃ yasya | saḥ || MoT_4,15.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;santyaktalokakarmāpi baddha evāprabuddhadhīḥ /<br>
&nbsp;&nbsp;&nbsp;&nbsp;&nbsp;atyaktamohalīlo 'pi mukta eva prabuddhadhīḥ // Mo_4,15.41 //<br>
prabuddhadhītvāprabuddhadhītvayor evātra bandhamokṣau prati kāraṇatvam iti bhāvaḥ || MoT_4,15.41 ||<br>
<br>
<br>
<br>
&nbsp;&nbsp;&nbsp;&nbsp;&nbsp;muktabuddhīndriyo mukto baddhakarmendriyo 'pi hi /<br>
&nbsp;&nbsp;&nbsp;&nbsp;&nbsp;baddhabuddhīndriyo baddho muktakarmendriyo 'pi hi // Mo_4,15.42 //<br>
hiśabdaḥ prasiddhau || MoT_4,15.42 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sukhaduḥkhadṛśor loke bandhamokṣadṛśos tathā /<br>
&nbsp;&nbsp;&nbsp;&nbsp;&nbsp;hetur buddhīndriyāṇy eva tejāṃsīva prakāśane // Mo_4,15.43 //<br>
prakāśane arthaprakaṭatākaraṇe || MoT_4,15.43 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bahir lokocitācāras tv antar ācāravarjitaḥ /<br>
&nbsp;&nbsp;&nbsp;&nbsp;&nbsp;samo 'sann iva tiṣṭha tvaṃ saṃśāntasakalaiṣaṇaḥ // Mo_4,15.44 //<br>
antaḥ manasi || MoT_4,15.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvaiṣaṇāvimuktena svātmanātmani tiṣṭhatā /<br>
&nbsp;&nbsp;&nbsp;&nbsp;&nbsp;kuru karmāṇi kāryāṇi nūnaṃ sāmanasi sthitiḥ // Mo_4,15.45 //<br>
he rāma | tvam | sarvaiṣaṇāvimuktena | ata eva ātmani na tu anātmarūpeṣu
 viṣayeṣu | tiṣṭhatā ātmanā manasā | kāryāṇi niyatāni | karmāṇi kuru | 
nūnaṃ niścayena | sā amanasi sthitiḥ manasi sthitiḥ na bhavati || 
MoT_4,15.45 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ādhivyādhimahāvarte garte saṃsāravartmani /<br>
&nbsp;&nbsp;&nbsp;&nbsp;&nbsp;mamatogrāndhakūpe 'smin mā patātapadāyini // Mo_4,15.46 //<br>
mamatogrāndhakūpe kathambhūte | saṃsāravartmani saṃsārarūpe mārge | garte gartatayā sthite || MoT_4,15.46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na tvam bhāveṣu no bhāvās tvayi tāmarasekṣaṇa /<br>
&nbsp;&nbsp;&nbsp;&nbsp;&nbsp;śuddhabuddhasvabhāvas tvam ātmasaṃsthaḥ sthiro bhava // Mo_4,15.47 //<br>
tvam sākṣibhūtaśuddhacinmātrarūpaḥ tvam | ātmasaṃsthaḥ śuddhabuddhasvabhāvasvātmaparaḥ | na tu dehādiparaḥ || MoT_4,15.47 ||<br>
<br>
<br>
<br>
sargāntaślokenottaraṃ samāpayati<br>
&nbsp;&nbsp;&nbsp;&nbsp;&nbsp;vyapagatamamatāmahāndhakāram<br>
&nbsp;&nbsp;&nbsp;&nbsp;&nbsp;padam amalaṃ vigataiṣaṇaṃ sametya /<br>
&nbsp;&nbsp;&nbsp;&nbsp;&nbsp;prabhavasi yadi cetaso mahātmaṃs<br>
&nbsp;&nbsp;&nbsp;&nbsp;&nbsp;tad atidhiye mahate sate namas te // Mo_4,15.48 //<br>
vyapagatam mamatārūpam mahāndhakāram yasya | tat | tādṛśam | ata 
evāmalam vigataiṣaṇam tṛptatayā samastākāṅkṣārahitam | padam 
cinmātrākhyam padam | sametya svātmatvena vibhāvya | yadi cetasaḥ 
prabhavasi cetaḥ jetuṃ samartho bhavasi | he mahātman | tat tadā | te 
tubhyam | namaḥ astu | kathambhūtāya | atidhiye utkṛṣṭabuddhaye | mahate
 mahattvayuktāya | sate sanmātrasvarūpāya | iti śivam || MoT_4,15.48 ||<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe pañcadaśaḥ sargaḥ ||15||<br>
<br>
<br>
<br>
<br>
*********************************************************************<br>
<br>
<br>
<br>
&nbsp;&nbsp;&nbsp;&nbsp;&nbsp;athākṣipya vacas tasya tanayasya tadā bhṛgoḥ /<br>
&nbsp;&nbsp;&nbsp;&nbsp;&nbsp;uvāca bhagavān kālo vaco gambhīraniḥsvanam // Mo_4,16.1 //<br>
ākṣipya ākṣepaviṣayaṃ kṛtvā | bhṛgoḥ tanayasya śukrasya || MoT_4,16.1 ||<br>
<br>
<br>
<br>
kālaḥ kathayati<br>
&nbsp;&nbsp;&nbsp;&nbsp;&nbsp;samaṅgātāpasīm etāṃ tanuṃ santyaja bhārgava /<br>
&nbsp;&nbsp;&nbsp;&nbsp;&nbsp;praviśemāṃ tanuṃ sādho nagarīm iva pārthivaḥ // Mo_4,16.2 //<br>
samaṅgātāpasīm samaṅgātāpasasambandhinīm || MoT_4,16.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāle pūrvajayā tanvā tapaḥ kṛtvānayā punaḥ /<br>
&nbsp;&nbsp;&nbsp;&nbsp;&nbsp;gurutvam asurendrāṇāṃ kartavyam bhavatānagha // Mo_4,16.3 //<br>
spaṣṭam || MoT_4,16.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mahākalpānta āyāte bhavatā bhārgavī tanuḥ /<br>
&nbsp;&nbsp;&nbsp;&nbsp;&nbsp;apunargrahaṇāyaiṣā tyājyā pramlānapuṣpavat // Mo_4,16.4 //<br>
spaṣṭam || MoT_4,16.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jīvanmuktapadam prāptas tanvā prāktanarūpayā /<br>
&nbsp;&nbsp;&nbsp;&nbsp;&nbsp;mahāsurendragurutāṃ kurvaṃs tiṣṭha mahāmate // Mo_4,16.5 //<br>
prāktanarūpayā śukrākhyayā || MoT_4,16.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kalyāṇam astu vāṃ yāmo vayaṃ tv abhimatāṃ diśam /<br>
&nbsp;&nbsp;&nbsp;&nbsp;&nbsp;na kiñcid api tac cittaṃ yasya nābhimatam bhavet // Mo_4,16.6 //<br>
nanu kathaṃ tavāpy abhimatam astīty | atrāha na kiñcid iti | tat kiñcid 
api na bhavati | yasya cittasyābhimatam nāsti | ato mamāpi sacittatvād 
abhimatam astīti bhāvaḥ || MoT_4,16.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ity uktvā muñcatoḥ puṣpaṃ tayoḥ so 'ntaradhīyata /<br>
&nbsp;&nbsp;&nbsp;&nbsp;&nbsp;taptāṃśur iva rodasyoḥ samam aṃśubhir aṃśumān // Mo_4,16.7 //<br>
taptāṃśuḥ sūryaḥ | rodasyoḥ dyāvāpṛthivyoḥ || MoT_4,16.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;gate tasmin bhagavati tām uktvā bhavitavyatām /<br>
&nbsp;&nbsp;&nbsp;&nbsp;&nbsp;vicārya bhārgavo 'bhedyāṃ niyatāṃ niyater gatim // Mo_4,16.8 //<br>
&nbsp;&nbsp;&nbsp;&nbsp;&nbsp;kālakāraṇasaṃśuṣkām bhāvipuṣpaśubhodayām /<br>
&nbsp;&nbsp;&nbsp;&nbsp;&nbsp;viveśa tāṃ tanum bālāṃ sulatām iva mādhavaḥ // Mo_4,16.9 //<br>
abhedyām bhettum aśakyām | kālākhyaṃ yat kāraṇam | tena śuṣkām | 
mādhavaḥ vasantaḥ | lakṣaṇayā vāsantikaḥ rasaḥ | bhāvī puṣpavat śubhaḥ 
udayaḥ yasyāḥ | tām || MoT_4,16.8-9||<br>
<br>
<br>
<br>
&nbsp;&nbsp;&nbsp;&nbsp;&nbsp;sā brāhmaṇatanur bhūmau vivarṇavad anaṅgikā /<br>
&nbsp;&nbsp;&nbsp;&nbsp;&nbsp;papāta kampitā tūrṇam chinnamūlā latā yathā // Mo_4,16.10 //<br>
brāhmaṇatanuḥ samaṅgātāpasatanuḥ || MoT_4,16.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasyām praviṣṭajīvāyām putratanvām mahāmuniḥ /<br>
&nbsp;&nbsp;&nbsp;&nbsp;&nbsp;cakārāpyāyanam mantraiḥ sakamaṇḍaluvāribhiḥ // Mo_4,16.11 //<br>
āpyāyanam pūraṇam || MoT_4,16.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvanāḍyaḥ tatas tanvyās tasyāḥ pūrṇā virejire /<br>
&nbsp;&nbsp;&nbsp;&nbsp;&nbsp;saritaḥ prāvṛṣīvāmbupūrapūritakoṭarāḥ // Mo_4,16.12 //<br>
spaṣṭam || MoT_4,16.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nalinī prāvṛṣīvāsau madhāv iva navā latā /<br>
&nbsp;&nbsp;&nbsp;&nbsp;&nbsp;yadā pūrṇā tadā tasyāḥ prāṇāḥ pallavitā babhuḥ // Mo_4,16.13 //<br>
asau bhārgavatanuḥ | pūrṇā prāṇapūrṇā | tasyāḥ tanvāḥ | pallavitāḥ apānādirūpeṇocchūnāḥ || MoT_4,16.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha śukraḥ samuttasthau vahatprāṇasamīraṇaḥ /<br>
&nbsp;&nbsp;&nbsp;&nbsp;&nbsp;rasamārutasaṃyogād āmūlam iva vāridaḥ // Mo_4,16.14 //<br>
āmūlam mūlād ārabhya || MoT_4,16.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;puro 'bhivādayām āsa pitaram pāvanākṛtiḥ /<br>
&nbsp;&nbsp;&nbsp;&nbsp;&nbsp;prathamollāsito meghaḥ staniteneva parvatam // Mo_4,16.15 //<br>
spaṣṭam || MoT_4,16.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pitātha prāktanīṃ tasyāpy āliliṅga tanuṃ tataḥ /<br>
&nbsp;&nbsp;&nbsp;&nbsp;&nbsp;snehārdravṛttir jaladaś cirād giritaṭīm iva // Mo_4,16.16 //<br>
spaṣṭam || MoT_4,16.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhṛgur dadarśa sasneham prāktanīṃ tānayīṃ tanum /<br>
&nbsp;&nbsp;&nbsp;&nbsp;&nbsp;matto jāto 'yam ity āsthā haraty api mahāmatim // Mo_4,16.17 //<br>
tānayīm tanayasambandhinīm | nanu tādṛgjñānayuktena tena kathaṃ tānayī 
tanuḥ sasnehaṃ dṛṣṭety | atrāha matta iti || MoT_4,16.17 ||<br>
<br>
<br>
&nbsp;&nbsp;&nbsp;&nbsp;&nbsp;matputro 'yam iti sneho bhṛgum apy aharat tadā /<br>
&nbsp;&nbsp;&nbsp;&nbsp;&nbsp;paratātmīyatā ceyaṃ yāvadākṛti bhāvinī // Mo_4,16.18 //<br>
paratā parabhāvaḥ | ātmīyatā ātmīyabhāvaḥ | yāvadākṛti yāvaccharīram | bhāvinī aparihāryā || MoT_4,16.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;babhūvatuḥ pitāputrau tāv athānyo'nyaśobhitau /<br>
&nbsp;&nbsp;&nbsp;&nbsp;&nbsp;niśāvasānamuditāv arkapadmākarāv iva // Mo_4,16.19 //<br>
niśāvasāne prabhāte | muditau || MoT_4,16.19 ||<br>
<br>
<br>
<br>
atraivānyadṛṣṭāntadvayaṃ kathayati<br>
&nbsp;&nbsp;&nbsp;&nbsp;&nbsp;cirasaṅgamasambaddhāv iva cakrāhvadampatī /<br>
&nbsp;&nbsp;&nbsp;&nbsp;&nbsp;ghanāgamaghanasnehau mayūrajaladāv iva // Mo_4,16.20 //<br>
&nbsp;&nbsp;&nbsp;&nbsp;&nbsp;cirakāladṛḍhotkaṇṭhayogyayā kathayā tayā /<br>
&nbsp;&nbsp;&nbsp;&nbsp;&nbsp;sthitvā tatra muhūrtaṃ tāv athotthāya mahāmatī // Mo_4,16.21 //<br>
&nbsp;&nbsp;&nbsp;&nbsp;&nbsp;samaṅgādvijadehaṃ tam bhasmasāt tatra cakratuḥ /<br>
&nbsp;&nbsp;&nbsp;&nbsp;&nbsp;ko hi nāma jagajjāta ācāraṃ nānutiṣṭhati // Mo_4,16.22 //<br>
ācāram lokācāram || MoT_4,16.20-22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;evaṃ tau kānane tasmin pāvane bhṛgubhārgavau /<br>
&nbsp;&nbsp;&nbsp;&nbsp;&nbsp;saṃsthitau tapasā dīptau divīva śaśibhāskarau // Mo_4,16.23 //<br>
spaṣṭam || MoT_4,16.23 ||<br>
<br>
<br>
&nbsp;&nbsp;&nbsp;&nbsp;&nbsp;ceratur jñātavijñeyau jīvanmuktau jagadgurū /<br>
&nbsp;&nbsp;&nbsp;&nbsp;&nbsp;deśakāladaśaugheṣu suśamaṃ susthiraṃ tapaḥ // Mo_4,16.24 //<br>
tapaḥ kathambhūtam | śobhanaḥ śamaḥ yasmin | tat | tādṛśam || MoT_4,16.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;athāsuragurutvaṃ sa śukraḥ kālena labdhavān /<br>
&nbsp;&nbsp;&nbsp;&nbsp;&nbsp;bhṛgur apy ātmano yogye pade 'tiṣṭhad anāmaye // Mo_4,16.25 //<br>
ātmanaḥ yogye pade videhamuktyākhye pade || MoT_4,16.25 ||<br>
<br>
<br>
<br>
sargāntaślokena śukravṛttāntaṃ saṅkṣipya kathayati śukro 'sāv iti |<br>
&nbsp;&nbsp;&nbsp;&nbsp;&nbsp;śukro 'sau prathamam iti krameṇa jāta<br>
&nbsp;&nbsp;&nbsp;&nbsp;&nbsp;etasmāt paramapadād udārakīrtiḥ /<br>
&nbsp;&nbsp;&nbsp;&nbsp;&nbsp;svenāśu smṛtipadavibhrameṇa paścād<br>
&nbsp;&nbsp;&nbsp;&nbsp;&nbsp;evaṃ ca pravilulito daśāntareṣu // Mo_4,16.26 //<br>
etasmāt sarveṣām ātmatvena puro vartamānāt | paramapadāt cinmātrākhyāt 
uttamāt sthānāt | daśāntareṣu samaṅgātāpasatvaparyanteṣv avasthāviśeṣeṣu
 | iti śivam || MoT_4,16.26 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ṣoḍaśaḥ sargaḥ ||16||<br>
<br>
<br>
<br>
<br>
*********************************************************************<br>
<br>
<br>
<br>
oṃ | śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;bhagavan bhṛguputrasya pratibhā sānubhūtitaḥ /<br>
&nbsp;&nbsp;&nbsp;&nbsp;&nbsp;yathāsya saphalā jātā tathānyasya na kim bhavet // Mo_4,17.1 //<br>
he bhagavan | asya samanantaroktena vṛttāntena varṇitasya | 
bhṛguputrasya | sā pratibhā tat nānāyonigamanarūpam pratibhānam | 
anubhūtitaḥ anubhavāt hetoḥ | saphalā arthakriyākhyaphalayuktā | jātā | 
anyathā hi bhṛgusambandhī svasambandhī vā samaṅgātāpasaviṣayo 'nubhavaḥ 
na yuktaḥ syāt iti bhāvaḥ | tathā tadvat | anyasya śukravyatiriktasya 
puruṣasya | sā pratibhā saphalā kim katham | na bhavet | na hi svapne 
pratibhātaṃ svasmin gajāditvam pratyakṣam anubhūyate || MoT_4,17.1 ||<br>
<br>
<br>
<br>
śrīvasiṣṭho 'trottaraṃ kathayati<br>
&nbsp;&nbsp;&nbsp;&nbsp;&nbsp;idamprathamam utpannā sā tadā brahmaṇaḥ padāt /<br>
&nbsp;&nbsp;&nbsp;&nbsp;&nbsp;śuddhā matir bhārgavasya nānyajanmakalaṅkitā // Mo_4,17.2 //<br>
idamprathamam tatpūrvam | yataḥ bhārgavasya śukrasya | brahmaṇaḥ padāt 
sadyaḥ utthitatvāt | sā nānāyonipratibhānaviṣayā | buddhiḥ | śuddhā 
pūrvajanmavāsanānicayākaluṣitā | āsīt | tataḥ tasya sā 
nānāyonigamanarūpā pratibhā saphalā jātā | anye tu pūrvatamam 
utpannatvāt madhye nānājanmāntarotthavāsanājālakalaṅkitāḥ santaḥ na 
svapratibhānam pratyakṣam anubhavantīti bhāvaḥ || MoT_4,17.2 ||<br>
<br>
<br>
<br>
nanv asyāḥ śuddhāyāḥ mateḥ svarūpaṃ kīdṛg astīty | atrāha sarvaiṣaṇānām iti |<br>
&nbsp;&nbsp;&nbsp;&nbsp;&nbsp;sarvaiṣaṇānāṃ saṃśāntau śuddhā cittasya yā sthitiḥ /<br>
&nbsp;&nbsp;&nbsp;&nbsp;&nbsp;tat sattvam ucyate saiṣā vimalā cid udāhṛtā // Mo_4,17.3 //<br>
sarvaiṣaṇānām nānābhogyajālaviṣayāṇāṃ samastānām icchānām | śāntau 
suṣuptyādiprabhāvena samyagjñānādinā vā śamane sati | cittasya manasaḥ |
 yā sthitiḥ yat avasthānam | asti | paṇḍitaiḥ tat sattvam ucyate | sā 
eva vimalā cit vimalā matiḥ | udāhṛtā | kiṃ ca iyam eva śuddhā matiḥ 
idamprathamam utpannasya ca bhavati jīvanmuktasya ca bhavati | 
idamprathamam utpannasya bāhyonmukhā | jīvanmuktasya tu 
tyajyamānabāhyeti viśeṣaḥ || MoT_4,17.3 ||<br>
<br>
<br>
<br>
viśeṣaṇenoktvā sāmānyena kathayati<br>
&nbsp;&nbsp;&nbsp;&nbsp;&nbsp;mano nirmalasattvātma yad bhāvayati yādṛśam /<br>
&nbsp;&nbsp;&nbsp;&nbsp;&nbsp;tat tathāśu bhavaty eva yathāvarto 'rṇave 'mbhasaḥ // Mo_4,17.4 //<br>
nirmalasattvātma pūrvaślokoktanirmalasattvasvarūpam | manaḥ | yat 
yādṛśam yena prakāreṇa yuktam | bhāvayati anusandhānaviṣayatāṃ nayati | 
tat vastu | āśu tathā tena prakāreṇa yuktam | bhavati | tat vastu ka iva
 | āvartaḥ iva | yathā arṇave sthitaḥ ambhasaḥ āvartaḥ sadyaḥ 
anyaprakārayukto bhavati | tathety arthaḥ || MoT_4,17.4 ||<br>
<br>
<br>
<br>
anena vṛttāntena siddhaṃ svamanīṣitaṃ kathayati<br>
&nbsp;&nbsp;&nbsp;&nbsp;&nbsp;yathā bhṛgusutasyaiṣa vibhramaḥ proditaḥ svayam /<br>
&nbsp;&nbsp;&nbsp;&nbsp;&nbsp;pratyekam apy evam eva dṛṣṭānto 'tra bhṛgoḥ sutaḥ // Mo_4,17.5 //<br>
yathā bhṛgusutasya eṣaḥ samanantaroktaḥ | vibhramaḥ 
nānāyonipratibhāsarūpo vibhramaḥ | svayam svabhāvena | proditaḥ 
prādurbhūtaḥ | evam eva tathaiva | pratyekam pratipuruṣam | udeti | 
sarve eva svamanaḥpratibhāsarūpam eva jagat paśyantīti bhāvaḥ | 
asyārthasya dṛḍhīkaraṇārtham punar api śukrasya dṛṣṭāntatvaṃ kathayati 
dṛṣṭānto 'treti || MoT_4,17.5 ||<br>
<br>
<br>
<br>
etad eva nānādṛṣṭāntaiḥ sugamaṃ karoti<br>
&nbsp;&nbsp;&nbsp;&nbsp;&nbsp;bījasyāṅkurapattrādi svaṃ camatkurute yathā /<br>
&nbsp;&nbsp;&nbsp;&nbsp;&nbsp;sarveṣām bhūtasaṅghānām bhramaṣaṇḍas tathaiva hi // Mo_4,17.6 //<br>
yathā bījasya svam na tv anyabījasādhāraṇam | aṅkurapattrādi | 
camatkurute ucchūnatārūpam ānandaṃ karoti | hi niścaye | sarveṣām 
bhūtasaṅghānām bhūtasamūhānām | svaḥ ananyasādhāraṇaḥ bhramaṣaṇḍaḥ 
jagadrūpaḥ bhramaṣaṇḍaḥ | tathaiva camatkurute nānāsvādasaukhyaṃ karoti |
 sādhāraṇatvena bhāsamāno 'py ayaṃ saṃsāraḥ pratyekam bhinna eveti 
bhāvaḥ || MoT_4,17.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yad idaṃ dṛśyate viśvam evam evākhilaṃ hi tat /<br>
&nbsp;&nbsp;&nbsp;&nbsp;&nbsp;pratyekam uditam mithyā mithyaivāstam upaiti ca // Mo_4,17.7 //<br>
asmābhiḥ yad idaṃ viśvam saṃsāraḥ | dṛśyate anubhūyate | hi niścaye | 
evam evānena prakāreṇa | sthitam eva tat | akhilaṃ viśvam | mithyā 
pratyekam uditam udeti | vartamāne ktaḥ | mithyā evāstam upaiti ca 
paracitsvarūpatvena sarvadaiva tathaiva sthitatvāt | 
satyabhūtodayāstamayaviṣayatvāyogād iti bhāvaḥ || MoT_4,17.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nāstam eti na codeti jagat kiñcana kasyacit /<br>
&nbsp;&nbsp;&nbsp;&nbsp;&nbsp;bhrāntimātram idam māyā mudhaiva parijṛmbhate // Mo_4,17.8 //<br>
idam jagat | māyā māyārūpam || MoT_4,17.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathāsmatpratibhāsasthaḥ so 'yaṃ saṃsāraṣaṇḍakaḥ /<br>
&nbsp;&nbsp;&nbsp;&nbsp;&nbsp;tathā teṣāṃ sahasrāṇi mitho 'dṛṣṭāni santi hi // Mo_4,17.9 //<br>
yathā asmatpratibhāsasthaḥ saḥ ayam 
sarvendriyātītacinmātrarūpatvenendriyātīto 'pi san idantayā sphuritaḥ 
saṃsāraṣaṇḍaḥ asti | tathā teṣām saṃsāraṣaṇḍānām | sahasrāṇi santi | 
nanu kathaṃ tāni na dṛśyante ity apekṣāyāṃ viśeṣaṇam āha mitho 
'dṛṣṭānīti | mithaḥ anyo'nyam | adṛṣṭāni darśanaviṣayatāṃ na nītāni || 
MoT_4,17.9 ||<br>
<br>
<br>
<br>
mitho'darśanadṛṣṭāntaṃ kathayati<br>
&nbsp;&nbsp;&nbsp;&nbsp;&nbsp;svapnasaṅkalpanagaravyavahārāḥ parasparam /<br>
&nbsp;&nbsp;&nbsp;&nbsp;&nbsp;pṛthag yathā na dṛśyante tathaite saṃsṛtibhramāḥ // Mo_4,17.10 //<br>
yathā anyasya svapnādi anyo nānubhavati tathānyasya saṃsāram anyo 
nānubhavatīti piṇḍārthaḥ | nanu kathaṃ sargānām pratipuruṣam bhedaḥ iti 
cet | na | ekasminn eva vastuni puruṣabhedena heyatvopādeyatvadarśanāt 
|| MoT_4,17.10 ||<br>
<br>
<br>
<br>
upasaṃhāraṃ karoti<br>
&nbsp;&nbsp;&nbsp;&nbsp;&nbsp;evaṃ nagaravṛndāni nabhaḥsaṅkalparūpiṇām /<br>
&nbsp;&nbsp;&nbsp;&nbsp;&nbsp;santi tāni na dṛśyante mitho jñānadṛśaṃ vinā // Mo_4,17.11 //<br>
evaṃ sati | nabhasi yaḥ saṅkalpaḥ purādisaṅkalpaḥ | tadvat rūpaṃ yeṣām |
 tādṛśānāṃ nagarāṇāṃ vṛndāni samūhāḥ | santi | samāse upasarjanībhūtasya
 nagarapadasya viśeṣaṇadānam ārṣam | taiḥ nagaravṛndaiḥ tāni 
nagaravṛndāni | jñānadṛśaṃ vinā cinmātrajñānākhyāṃ dṛṣṭiṃ vinā | mithaḥ 
anyo'nyam | na dṛśyante nānubhūyante | jñānadṛśā tu dṛśyante eva | ata 
evāhaṃ tān paśyāmi tvaṃ na paśyasīti bhāvaḥ || MoT_4,17.11 ||<br>
<br>
<br>
<br>
sarvaprasiddhānām piśācādīnām apy etadrūpatvaṃ kathayati<br>
&nbsp;&nbsp;&nbsp;&nbsp;&nbsp;piśācayakṣarakṣāṃsi santy evaṃrūpakāṇi hi /<br>
&nbsp;&nbsp;&nbsp;&nbsp;&nbsp;saṅkalpamātradehāni sukhaduḥkhamayāni ca // Mo_4,17.12 //<br>
spaṣṭam || MoT_4,17.12 ||<br>
<br>
<br>
<br>
svasminn apy etadrūpatvam evātidiśati<br>
&nbsp;&nbsp;&nbsp;&nbsp;&nbsp;evam eva vayaṃ ceme sampannā raghunandana /<br>
&nbsp;&nbsp;&nbsp;&nbsp;&nbsp;svasaṅkalpātmakākārā mithyāsatyatvabhāvitāḥ // Mo_4,17.13 //<br>
mithyāsatyatve svasatyatāyām | bhāvitāḥ bhāvanāyuktāḥ || MoT_4,17.13 ||<br>
<br>
<br>
<br>
evaṃ stokaṃ viśeṣeṇoktvā punar api sāmānyena kathayati<br>
&nbsp;&nbsp;&nbsp;&nbsp;&nbsp;evaṃrūpaiva hi pare vartate sargasaṃsṛtiḥ /<br>
&nbsp;&nbsp;&nbsp;&nbsp;&nbsp;na vāstavī vastutas tu saṃsthiteyam avastuni // Mo_4,17.14 //<br>
evaṃrūpā pratibhāsarūpā | pare uttīrṇe cinmātre | sargeti nāmadheyā 
saṃsṛtiḥ sargasaṃsṛtiḥ | na vāstavī asatyarūpā | tu pakṣāntare | 
vastutaḥ paramārthataḥ | iyaṃ sargasaṃsṛtiḥ | avastuni śūnye | sthitā 
bhavati | vastutvena sthite cinmātre avastubhūtasargādhāratvāyogāt || 
MoT_4,17.14 ||<br>
<br>
<br>
<br>
pūrvoktanyāyena siddhasya svābhīṣṭasyopasaṃhāraṃ karoti<br>
&nbsp;&nbsp;&nbsp;&nbsp;&nbsp;pratyekam uditaṃ viśvam evam eva mudhaiva hi /<br>
&nbsp;&nbsp;&nbsp;&nbsp;&nbsp;navagulmakarūpeṇa vāsantikaraso yathā // Mo_4,17.15 //<br>
evam pūrvoktaprakāreṇa | vāsantikarasaḥ vasantasambandhī rasaḥ || MoT_4,17.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prathamo 'yaṃ svasaṅkalpaḥ suprathām āgatas tathā /<br>
&nbsp;&nbsp;&nbsp;&nbsp;&nbsp;yathātipāramārthyena dṛḍhenetthaṃ vibhāvyate // Mo_4,17.16 //<br>
ayam prathamaḥ brahmaṇaḥ tatpūrvatvenotthitaḥ | svasaṅkalpa eva | tathā 
tena prakāreṇa | suprathām atirūḍhim | gataḥ | yathā ittham anena 
prakāreṇa | dṛḍhenāvicalatā | atipāramārthyenātiparamārthabhāvena | 
vibhāvyate niścīyate | janair iti śeṣaḥ || MoT_4,17.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pratyekam uditaṃ cittaṃ svasvabhāvodarasthitam /<br>
&nbsp;&nbsp;&nbsp;&nbsp;&nbsp;idam itthaṃsamārambhaṃ jagat paśyad vinaśyati // Mo_4,17.17 //<br>
svaḥ ātmīyaḥ | svabhāvaḥ cinmātrākhyaṃ svarūpam | tasyodare udara 
ivodare | na tu sākṣād udare | sthitam vartamānam | pratyekam ekasmin 
ekasmin pratyekam | uditam utpannam | cittam | itthaṃsamārambham 
dṛśyamānārambhayuktam | idaṃ jagat paśyat anubhavat | vinaśyati 
svarūpaparāmarśāt bhraśyatīty arthaḥ || MoT_4,17.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pratibhāsavaśād asti nāsti vastvavalokanāt /<br>
&nbsp;&nbsp;&nbsp;&nbsp;&nbsp;dīrghaḥ svapno jagajjālam ālānaṃ cittadantinaḥ // Mo_4,17.18 //<br>
pratibhāsavaśāt | na hi asataḥ pratibhāsaḥ yukta iti bhāvaḥ | 
vastvavalokanāt paramārthāvalokanāt | na hi samyagjñānena jagat tiṣṭhati
 | jagajjālam kaḥ | dīrghaḥ svapnaḥ || MoT_4,17.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cittasattaiva hi jagaj jagatsattaiva cittakam /<br>
&nbsp;&nbsp;&nbsp;&nbsp;&nbsp;ekābhāve dvayor nāśas tac ca satyavicāraṇāt // Mo_4,17.19 //<br>
tat ekābhāvaḥ | satyavicāraṇāt satyavicārāt || MoT_4,17.19 ||<br>
<br>
<br>
<br>
śrīrāmakṛtasya praśnasyottaram anusmarati<br>
&nbsp;&nbsp;&nbsp;&nbsp;&nbsp;śuddhasya pratibhāso hi satyo bhavati cetasaḥ /<br>
&nbsp;&nbsp;&nbsp;&nbsp;&nbsp;niṣkalaṅke hi lagati paṭe kuṅkumarañjanā // Mo_4,17.20 //<br>
atra dṛṣṭāntam āha niṣkalaṅka iti | niṣkalaṅke malarahite || MoT_4,17.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anyenānāhṛtasyānyo guṇo 'vaśyaṃ vivardhate /<br>
&nbsp;&nbsp;&nbsp;&nbsp;&nbsp;anākrāntasya saṅkalpaiḥ pratibhodeti cetasaḥ // Mo_4,17.21 //<br>
anāhṛtasya anākrāntasya | dṛṣṭāntam uktvā dārṣṭāntikaṃ kathayati 
anākrāntasyeti | pratibhā pratibhāsaḥ | udeti saphalatvena prādurbhavati
 || MoT_4,17.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;suvarṇo na sthitiṃ yāti malavaty aṃśuke yathā /<br>
&nbsp;&nbsp;&nbsp;&nbsp;&nbsp;ekā dṛṣṭiḥ sthitiṃ yāti na mlāne cittake tathā // Mo_4,17.22 //<br>
suvarṇaḥ śobhanaḥ śuklādivarṇaḥ | mlāne saṅkalparūṣite || MoT_4,17.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pramārjanād iva maṇes tāmrasyeva ca yuktitaḥ /<br>
&nbsp;&nbsp;&nbsp;&nbsp;&nbsp;ciram ekadṛḍhābhyāsāc chuddhir bhavati cetasaḥ // Mo_4,17.23 //<br>
ekasmin samyagjñānādau | yaḥ dṛḍhābhyāsaḥ nairantaryeṇa taccintanam | tasmāt || MoT_4,17.23 ||<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;pratibhāsātmani jagaty ete kālakriyākramāḥ /<br>
&nbsp;&nbsp;&nbsp;&nbsp;&nbsp;sodayāstamayā jātāḥ kathaṃ śukrasya cetasaḥ // Mo_4,17.24 //<br>
pratibhāsātmani jagati sphuritānāṃ kālakriyākramāṇāṃ sodayāstamayatvam 
na yuktam | tac ca śukracetasaḥ kathaṃ jātam iti bhāvaḥ || MoT_4,17.24 
||<br>
<br>
<br>
<br>
śrīvasiṣṭhaḥ uttaram āha<br>
&nbsp;&nbsp;&nbsp;&nbsp;&nbsp;yādṛg jagad idaṃ dṛṣṭaṃ śukreṇa pitṛmātṛtaḥ /<br>
&nbsp;&nbsp;&nbsp;&nbsp;&nbsp;tādṛk tasya sthitaṃ citte mayūrāṇḍe mayūravat // Mo_4,17.25 //<br>
pitṛmātṛtaḥ utpannena śukreṇa yādṛk idaṃ jagat dṛṣṭam | tat tasya 
śukrasya | citte tādṛk sthitam āsīt | katham | mayūravat | yathā 
mayūrāṇḍe mayūraḥ asti | tathety arthaḥ || MoT_4,17.25 ||<br>
<br>
<br>
&nbsp;&nbsp;&nbsp;&nbsp;&nbsp;svabhāvakośāt svaditaṃ tad anena kramoditam /<br>
&nbsp;&nbsp;&nbsp;&nbsp;&nbsp;bījenāṅkurapattrādilatāpuṣpaphalaṃ yathā // Mo_4,17.26 //<br>
tataḥ anena śukreṇa | tat cittasthaṃ jagat | svabhāvakośāt cittarūpaḥ 
yaḥ svabhāvaḥ | tadrūpāt kośāt | kramoditam sat svaditam 
āsvādaviṣayīkṛtam | atra dṛṣṭāntam āha bījeneti || MoT_4,17.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jīvo yadvāsanāsāras tad evāntaḥ prapaśyati /<br>
&nbsp;&nbsp;&nbsp;&nbsp;&nbsp;svapna evātra dṛṣṭānto dīrghasvapnas tv idaṃ jagat // Mo_4,17.27 //<br>
nanu katham atra svapnaḥ dṛṣṭāntaḥ astīty | atrāha dīrghasvapna eveti | 
dīrghatvam cātra cirapratibhāsavaśāj jñeyam || MoT_4,17.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pratyekam udito rāma nanu saṃsāraṣaṇḍakaḥ /<br>
&nbsp;&nbsp;&nbsp;&nbsp;&nbsp;rātrau sainyanarasvapnajālavat svātmani sphuṭaḥ // Mo_4,17.28 //<br>
rātrau hi sainyanarasvarūpaṃ svapnajālam pratyekam pṛthag | udeti || MoT_4,17.28 ||<br>
<br>
<br>
<br>
śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;eṣa saṃsṛtiṣaṇḍaugho mithaḥ sammilati svayam /<br>
&nbsp;&nbsp;&nbsp;&nbsp;&nbsp;no vāpi yadi tan me tvaṃ yathāvad vaktum arhasi // Mo_4,17.29 //<br>
eṣaḥ saṃsṛtiṣaṇḍaughaḥ svayam svabhāvena | mithaḥ anyo'nyam | yadi 
milati yadi vā no milati api | tvam etat yathāvat samyak | vaktum arhasi
 samyak kathayeti yāvat || MoT_4,17.29 ||<br>
<br>
<br>
<br>
śrīvasiṣṭha uttaram āha<br>
&nbsp;&nbsp;&nbsp;&nbsp;&nbsp;malinaṃ hi mano 'vīryaṃ na mithaḥ śleṣam arhati /<br>
&nbsp;&nbsp;&nbsp;&nbsp;&nbsp;ayo 'yasīvāsantapte śuddhe tapte tu līyate // Mo_4,17.30 //<br>
hi niścaye | malinam rāgādimaladūṣitam | ata evāvīryam | manaḥ mithaḥ 
anyo'nyam | śleṣam melanam | nārhati | kim iva | aya iva | yathāyaḥ 
asantapte ayasi śleṣaṃ nārhati | tathety arthaḥ | tu pakṣāntare | manaḥ |
 śuddhe manasi | līyate milati | ayaś ca santapte 'yasi līyate || 
MoT_4,17.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cittatattvāni śuddhāni sammilanti parasparam /<br>
&nbsp;&nbsp;&nbsp;&nbsp;&nbsp;ekarūpāṇi toyāni yānty aikyaṃ nābilāni hi // Mo_4,17.31 //<br>
spaṣṭam || MoT_4,17.31 ||<br>
<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;śuddhir hi cittasya vivāsanatvam<br>
&nbsp;&nbsp;&nbsp;&nbsp;&nbsp;abhūtasaṃvedanarūpam ekam /<br>
&nbsp;&nbsp;&nbsp;&nbsp;&nbsp;tasyāḥ suṣuptātmapadāt prabudhya<br>
&nbsp;&nbsp;&nbsp;&nbsp;&nbsp;tanmātrayuktyā parasaṅgam eti // Mo_4,17.32 //<br>
hi niścaye | abhūtasaṃvedanātma asiddhapadārthasaṃvedanasvarūpam | 
vivāsanatvam padārthaviṣayabhāvanākhyasaṃskārarāhityam | ekam kevalam | 
cittasya śuddhiḥ bhavati | tat cittam | suṣuptātma suṣuptasvarūpam | yat
 padam sthānam | tasmāt | tasyāḥ śuddheḥ hetoḥ | prabudhya turyākhyam 
bodham prāpya | tanmātrayuktyā sūkṣmabhūtayogena | parasaṅgam anyaiḥ 
saha śleṣam | eti gacchati | tanmātrayuktyā melanaṃ ca svena saha 
sarvasyaikopādānatvajñānam eva jñeyam | iti śivam || MoT_4,17.32 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe saptādaśaḥ sargaḥ ||17||<br>
<br>
<br>
<br>
<br>
<br>
*********************************************************************<br>
<br>
<br>
<br>
oṃ | nanu kathaṃ tanmātrayuktyā cetaḥ anyaiḥ saha milatīty | atrāha<br>
&nbsp;&nbsp;&nbsp;&nbsp;&nbsp;sarvasaṃsṛtiṣaṇḍeṣu bījarūpakalātmanaḥ /<br>
&nbsp;&nbsp;&nbsp;&nbsp;&nbsp;tanmātrapratibhāsasya pratibhāse na bhinnatā // Mo_4,18.1 //<br>
bījarūpā bījasvarūpā | yā kalā | tadātmanaḥ tatsvarūpasya | 
sthūlabhūtabījarūpasyeti yāvat | tanmātrapratibhāsasya 
pañcatanmātrākārasya pratibhāsasya | sarvasaṃsṛtiṣaṇḍeṣu samasteṣu 
sargarūpeṣu ṣaṇḍeṣu | pratibhāse sphuraṇe | bhinnatā nāsti | mṛda iva 
ghaṭādiṣu sphuraṇe | ataḥ tanmātrayuktyā cittasyānyamelanaṃ yuktam eveti
 bhāvaḥ | tanmātrāṇi ca sthūlabhūtabījabhūtāni saṃskāramātraśarīrāṇi 
ākāśādibhyo buddhyā pṛthakkṛtāni pañca śabdādīni jñeyāni || MoT_4,18.1 
||<br>
<br>
<br>
<br>
na kevalaṃ sargaiḥ saha melanam eva tanmātrayuktyā bhavati kiṃ tu brahmaṇi melanam api tayaivety abhiprāyeṇāha<br>
&nbsp;&nbsp;&nbsp;&nbsp;&nbsp;pravṛttir vā nivṛttir vā tanmātrāpattipūrvakam /<br>
&nbsp;&nbsp;&nbsp;&nbsp;&nbsp;sarvasya jīvajātasya suṣuptatvād anantaram // Mo_4,18.2 //<br>
sarvasya jīvajātasya jīvasamūhasya | suṣuptatvāt suṣuptabhāvāt | 
anantaram paścāt | pravṛttiḥ vā anyasargaiḥ saha melanaṃ vā | nivṛttir 
vā sargebhyaḥ nivṛttirūpam brahmaṇi melanaṃ vā | tanmātrāpattipūrvakam 
tanmātrayogapūrvakam eva | bhavati | suṣuptau sargāṇām 
bījatvenāvasthānāt nivṛttyasambhavaḥ sargāṇām prākaṭyenānavasthānāt 
pravṛttyasambhava iti suṣuptatvād anantaram ity uktam | anantaram iti 
kathanena ca suṣupter atrāvaśyambhāvaḥ sūcitaḥ | brahmasargayoḥ 
setutvena sthitāyāḥ suṣupter avaśyambhāvasya suspaṣṭatvāt | atra ca 
pravṛttiḥ jīvanmuktānāṃ nivṛttiḥ videhamuktānām iti viṣayavibhāgo 
draṣṭavyaḥ | itareṣām pravṛttis tu ajñānamūlatvena neha vaktuṃ yuktā || 
MoT_4,18.2 ||<br>
<br>
<br>
<br>
prakṛtatvāt pravṛtteḥ tanmātrāpattipūrvakatvam pṛthak kathayati<br>
&nbsp;&nbsp;&nbsp;&nbsp;&nbsp;pravṛttibhājo ye jīvās te tanmātrapadaṃ gatāḥ /<br>
&nbsp;&nbsp;&nbsp;&nbsp;&nbsp;tanmātraikatayā sargān mithaḥ paśyanti kalpitān // Mo_4,18.3 //<br>
ye jīvāḥ jīvanmuktasvabhāvāḥ jīvāḥ | pravṛttibhājaḥ sattvaśeṣatayā 
pravṛttiyuktāḥ bhavanti | te tanmātraikatayā tanmātrayuktyā | kalpitān 
paramārthatayā kalpitasvarūpān | sargān | mithaḥ anyo'nyam | paśyanti | 
jīvanmuktānām manāṃsy anyo'nyam milantīty atra paramaṃ rahasyam || 
MoT_4,18.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tanmātraikyapraṇālena citrāḥ sargajalāśayāḥ /<br>
&nbsp;&nbsp;&nbsp;&nbsp;&nbsp;parasparaṃ sammilanti ghanatāṃ yānti cābhitaḥ // Mo_4,18.4 //<br>
tanmātrāṇām pañcatanmātrāṇām | yad aikyam | tad eva praṇālaḥ jalapravāhamārgaḥ | tena | ghanatām ghanībhāvam || MoT_4,18.4 ||<br>
<br>
<br>
<br>
nanu sarve sargaughāḥ tanmātraikyapraṇālena milanty atha vā katipaye evety | atrāha<br>
&nbsp;&nbsp;&nbsp;&nbsp;&nbsp;kecit pṛthak sthitim itāḥ pṛthag eva layaṃ gatāḥ /<br>
&nbsp;&nbsp;&nbsp;&nbsp;&nbsp;kecin mithaḥ sammilitā jagatṣaṇḍāḥ sthitāḥ kṛtāḥ // Mo_4,18.5 //<br>
kecid aśuddhamatayaḥ | uttarārdhe kecit śuddhamatayaḥ | kṛtāḥ kalpitāḥ | na tu sahajāḥ || MoT_4,18.5 ||<br>
<br>
<br>
<br>
nanv etādṛśāḥ sargaughāḥ kasminn ādhāre sthitāḥ bhavantīty | atrāha<br>
&nbsp;&nbsp;&nbsp;&nbsp;&nbsp;jagatṣaṇḍasahasrāṇi yatrāsaṅkhyāny aṇāv aṇau /<br>
&nbsp;&nbsp;&nbsp;&nbsp;&nbsp;aparasparalagnāni kānanam brahma nāma tat // Mo_4,18.6 //<br>
aparasparalagnāni anyo'nyam asaṅkīrṇāni | aṇau aṇau pratyaṃśam || MoT_4,18.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mithaḥ sa melanaṃ naiti ghanatāṃ samupāgataḥ /<br>
&nbsp;&nbsp;&nbsp;&nbsp;&nbsp;yad yad yatra yathā rūḍhaṃ tat tat paśyati netarat // Mo_4,18.7 //<br>
ghanatām ghanībhāvam | gataḥ sargaḥ | mithaḥ sa melanaṃ naiti na 
gacchati | yataḥ saḥ sargaḥ | lakṣaṇayā tatrasthaḥ pramātā | yat yat 
yatra rūḍham paricitam | tat tat tatra paśyati | na itarat | atra 
pramātur aśuddhamatitvaṃ hetutvena bahuśaḥ uktam || MoT_4,18.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vartamānamanorājyavaśāj jīvaparamparāḥ /<br>
&nbsp;&nbsp;&nbsp;&nbsp;&nbsp;parasparaṃ sammilitāḥ sargāṇāṃ rūḍhibhāvanāḥ // Mo_4,18.8 //<br>
vartamānam yat manorājyam saṅkalpaḥ | tadvaśāt | jīvaparamparāḥ 
parasparaṃ sammilitāḥ bhavanti | samānamanorājyatvāj jīvāḥ parasparam 
milantīti bhāvaḥ | jīvaparamparāḥ kathambhūtāḥ | sargāṇāṃ rūḍhau 
satyatāyām | bhāvanāḥ yāsām | tāḥ | ayam bhāvaḥ | śuddhamatīnāṃ sargāḥ 
tanmātraikyapraṇālena sarvadā milanti | aśuddhamatīnāṃ tu kadācid 
ekasaṅkalpatveneti || MoT_4,18.8 ||<br>
<br>
<br>
<br>
nanu katham iyaṃ dehasattā prākaṭyaṃ gatā 
yadvaśoditasaṅkalpākhyamalāvṛtabuddhīnāṃ tanmātraikyapraṇālenānyasargaiḥ
 saha melanaṃ na bhavatīty | atrāha<br>
&nbsp;&nbsp;&nbsp;&nbsp;&nbsp;dehasattā bhṛśaṃ rūḍhā dehābhāvas tu vismṛtaḥ /<br>
&nbsp;&nbsp;&nbsp;&nbsp;&nbsp;dehatvaparirūḍhatvāc cidvyomnā vismṛtātmanā // Mo_4,18.9 //<br>
cidvyomnā dehatvaparirūḍhatvāt cidvyomakartṛkāt dehabhāve parirūḍhatvāt |
 cidvyomnā svātmatvena bhāvitāt dehabhāvāt iti yāvat | dehasattā rūḍhā 
prarohaṃ gatā | tu pakṣāntare | dehābhāvaḥ paramārthasan 
dehapratiyogikas traikāliko 'bhāvaḥ | cidvyomnā kathambhūtena | 
vismṛtātmanā vismṛtasvarūpeṇa | vismṛtaḥ vismṛtiṃ nītaḥ || MoT_4,18.9 ||<br>
<br>
<br>
<br>
athānyena dṛṣṭāntenānyasargaiḥ sammelanaṃ kathayati<br>
&nbsp;&nbsp;&nbsp;&nbsp;&nbsp;yathā śuddhaprāṇamarut paraprāṇābhivedhanāt /<br>
&nbsp;&nbsp;&nbsp;&nbsp;&nbsp;vetti vedhyamanorājyaṃ tathā sargān narāśrayī // Mo_4,18.10 //<br>
yathā śuddhaprāṇamarut prāṇāyāmādinā śuddhaprāṇaḥ | prāṇayogīti yāvat | 
paraprāṇābhivedhanāt | paraprāṇeṣu yat abhivedhanam abhivyāptiḥ | tasmāt
 | parapurapraveśād iti yāvat | vedhyamanorājyam | vedhyasya 
abhivyāpyasya puruṣasya | manorājyaṃ vetti | tathā tadvat | narāśrayī 
tanmātrapraṇālenānyapuruṣāviṣṭaḥ jīvanmuktaḥ puruṣaḥ brahmaṇaḥ prathamam
 utthitaḥ puruṣo vā | sargān āśritapuruṣasargān | vetti || MoT_4,18.10 
||<br>
<br>
<br>
<br>
evaṃ śrīrāmakṛte praśne uttaraṃ samyag uktvā pūrvatra yatra tatroktāni viśīrṇāni upadeśavākyāni kathayati<br>
&nbsp;&nbsp;&nbsp;&nbsp;&nbsp;sarveṣāṃ jīvarāśīnām ātmāvasthātrayaṃ śritaḥ /<br>
&nbsp;&nbsp;&nbsp;&nbsp;&nbsp;jagratsvapnasuṣuptākhyam atra deho na kāraṇam // Mo_4,18.11 //<br>
atra avasthātrayāśrayaṇe || MoT_4,18.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;evam ātmani jīvatvam anyāvasthātrayātmani /<br>
&nbsp;&nbsp;&nbsp;&nbsp;&nbsp;tāpāmbhasīva vīcitvam asmin kacati dehatā // Mo_4,18.12 //<br>
anyāvasthātrayātmani | anyat svavyatiriktatvena bhāsamānam | yat 
avasthātrayam jāgradādyavasthātrayam | tat | ātmā svarūpaṃ yasya | 
tādṛśe | asmin jīvatvāvacchinne | ātmani || MoT_4,18.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;citkalāpadam āsādya suṣuptāntapade sthitam /<br>
&nbsp;&nbsp;&nbsp;&nbsp;&nbsp;buddho nivartate jīvo mūḍhaḥ sarge pravartate // Mo_4,18.13 //<br>
citkalāpadam turyākhyam padam | buddhaḥ citkalāvimarśanasamarthaḥ | 
nivartate punaḥ viṣayeṣv āsaktiṃ na bhajate | pravartate viṣayāsaktim 
bhajate || MoT_4,18.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svabhāvaśuddhir hi yadā tadā maitrī pravartate /<br>
&nbsp;&nbsp;&nbsp;&nbsp;&nbsp;dvayor ekatvarūpaiva susauhārdanidarśanā // Mo_4,18.14 //<br>
maitrī kathambhūtā eva | dvayoḥ ekatvarūpā eva | dvayor ekatvam eva hi 
maitrīśabdārthaḥ | punaḥ kathambhūtā | susauhārdanidarśanā | susauhārdam
 praśastamitrabhāvaḥ | nidarśanam dṛṣṭāntaḥ yasyāḥ | sā | susauhārde hi 
dvayor ekatvam eva bhavati || MoT_4,18.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ajñaḥ suṣuptāt sambuddho jīvaḥ kaścit svasargabhāk /<br>
&nbsp;&nbsp;&nbsp;&nbsp;&nbsp;sarvagatvāc citaḥ kaścit parasargeṇa nīyate // Mo_4,18.15 //<br>
svasargabhāk suṣuptāvasthāyāḥ pūrvaṃ yādṛksvabhāva āsīt | tādṛksvabhāva 
evety arthaḥ | parasargeṇa nayanam svabhāvaparivṛttiḥ jñeyā | 
śukrādisargadṛṣṭāntena vā parasarganayanaṃ yojyam || MoT_4,18.15 ||<br>
<br>
<br>
<br>
nanu tasmin sarge 'nyaḥ sargaḥ kutrāsti yenāsau nīyata ity | atrāha<br>
&nbsp;&nbsp;&nbsp;&nbsp;&nbsp;sarge sarge pṛthagrūpaṃ santi sargāntarāṇy api /<br>
&nbsp;&nbsp;&nbsp;&nbsp;&nbsp;teṣv apy antaḥsthasargaughāḥ kadalīdalapīṭhavat // Mo_4,18.16 //<br>
yathā kadalīdaleṣv antar anyāni dalāni santi teṣv antar apy anyāni tathā
 sargeṣv api sargāntarāṇi santi | teṣv antar apy anyāni santīti 
piṇḍārthaḥ || MoT_4,18.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarge sargāntarāpūrapattrapīvaravṛttimān /<br>
&nbsp;&nbsp;&nbsp;&nbsp;&nbsp;svabhāvaśītalo brahmakadalīdalamaṇḍapaḥ // Mo_4,18.17 //<br>
sarge ekasmin sarge | yaḥ sargāntarāpūraḥ anyasargasamūhaḥ | sa eva 
pattrāṇi | taiḥ pīvarā bṛṃhaṇarūpā | vṛttiḥ sthitiḥ yasya | saḥ | 
tādṛśaḥ || MoT_4,18.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kadalyām anyatā nāsti yathā pattraśateṣv api /<br>
&nbsp;&nbsp;&nbsp;&nbsp;&nbsp;brahmatattve 'nyatā nāsti tathā sargaśateṣv api // Mo_4,18.18 //<br>
spaṣṭam || MoT_4,18.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bījāt phalaṃ rasād bhūtvā yathā bījam punar bhavet /<br>
&nbsp;&nbsp;&nbsp;&nbsp;&nbsp;tathā brahma mano bhūtvā bodhād brahma punar bhavet // Mo_4,18.19 //<br>
yathā phalam bījāt upādānabhūtāt bījāt | bhūtvā prādurbhūya | rasāt 
hetoḥ | punaḥ bījam bhavet | tathā brahma mano bhūtvā bodhāt | punaḥ 
brahma bhavet || MoT_4,18.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rasakāraṇakam bījam phalabhāvena jṛmbhate /<br>
&nbsp;&nbsp;&nbsp;&nbsp;&nbsp;brahmakāraṇako jīvo jagadrūpeṇa jṛmbhate // Mo_4,18.20 //<br>
spaṣṭam || MoT_4,18.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rasasya kāraṇaṃ kiṃ syād iti vaktuṃ na yujyate /<br>
&nbsp;&nbsp;&nbsp;&nbsp;&nbsp;svabhāvo nirviśeṣatvāt paraṃ vaktuṃ na yujyate // Mo_4,18.21 //<br>
kathaṃ na yujyata ity | atrāha svabhāva iti | svabhāvaḥ param kevalam | 
nirviśeṣatvāt | vaktum abhiyogaviṣayatāṃ netum | na yujyate | 
svabhāvasyābhiyoge kriyamāṇe aviśeṣāt sarveṣu svabhāveṣv abhiyogaḥ 
prāpnotīti nirviśeṣatvād iti padasyābhiprāyaḥ || MoT_4,18.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na cāsattā sarvamaye vaktuṃ kvacana śakyate /<br>
&nbsp;&nbsp;&nbsp;&nbsp;&nbsp;nākāraṇe kāraṇādi pare vāsty ādikāraṇe // Mo_4,18.22 //<br>
asataḥ sarvamayatvāyogāt iti bhāvaḥ | nākāraṇa iti | akāraṇe na vidyate 
kāraṇaṃ yasya | tādṛśe | ādikāraṇe pare utkṛṣṭe cinmātre | kāraṇādi na 
asti | ādikāraṇatvāpāyād iti bhāvaḥ || MoT_4,18.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bījaṃ jahan nijavapuḥ phalībhūtaṃ vilokyate /<br>
&nbsp;&nbsp;&nbsp;&nbsp;&nbsp;brahmājahan nijavapuḥ phalam bījaṃ ca saṃsthitam // Mo_4,18.23 //<br>
brahmaṇaḥ bījatvāvasthāne nijavapuṣaḥ ahānam eva hetuḥ || MoT_4,18.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bījasyākṛtimat sarvaṃ tenānākṛti tatpadam /<br>
&nbsp;&nbsp;&nbsp;&nbsp;&nbsp;na yujyate samīkartuṃ tasmān nāsty upamā śive // Mo_4,18.24 //<br>
sarvam samastam svarūpam | bījasyākṛtimat bhavati | tena tato hetoḥ | śive śuddhacinmātratattve | upamā nāsti || MoT_4,18.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kham eva jāyate khābhān na ca taj jāyate 'nyadṛk /<br>
&nbsp;&nbsp;&nbsp;&nbsp;&nbsp;ato na jātaṃ vā jātaṃ viddhi brahmanabho jagat // Mo_4,18.25 //<br>
khābhāt atyantanairmalyenākāśatulyāt brahmaṇaḥ | kham eva jāyate | nanu 
katham etad ity āha | na ceti | caśabdo hetau | yataḥ tat jagannāma kham
 | anyadṛk brahmetaradṛgrūpam | na jāyate notpadyate | phalitaṃ 
kathayati ata iti | ataḥ paramārthato | na jātam | ābhāsataḥ jātaṃ vā | 
jagat brahmanabhaḥ brahmākāśam | viddhi || MoT_4,18.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dṛśyam paśyan svam ātmānaṃ na draṣṭā samprapaśyati /<br>
&nbsp;&nbsp;&nbsp;&nbsp;&nbsp;prapañcākrāntasaṃvitteḥ kasyodeti nijā sthitiḥ // Mo_4,18.26 //<br>
draṣṭā dṛśyam dṛśikriyāviṣayībhūtam bhāvajātam | paśyan | svam ātmānam 
draṣṭṛrūpam nijam ātmānam | na paśyati nānubhavati | prapañcenākrāntā 
svonmukhatāṃ nītā | saṃvittiḥ yasya | tādṛśasya | kasya puruṣasya | nijā
 sthitiḥ svaṃ svarūpam | udeti sphurati | na kasyāpīty arthaḥ || 
MoT_4,18.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mṛgatṛṣṇājalabhrāntau satyāṃ keva vidagdhatā /<br>
&nbsp;&nbsp;&nbsp;&nbsp;&nbsp;vidagdhatāyāṃ satyāṃ tu kevāsau mṛgatṛṣṇikā // Mo_4,18.27 //<br>
ato vidagdhatā eva satsaṅgamādinā poṣaṇīyeti bhāvaḥ || MoT_4,18.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ākāśaviśado draṣṭā sarvago 'pi na paśyati /<br>
&nbsp;&nbsp;&nbsp;&nbsp;&nbsp;netraṃ nijam ivātmānaṃ dṛśībhūtam aho bhramaḥ // Mo_4,18.28 //<br>
ākāśavad viśadaḥ śuddhacinmātrarūpatvenātyantanirmalaḥ | draṣṭā | 
dṛśībhūtam dṛśyabhāvaṃ gatam | ātmānam draṣṭākhyam ātmānam | na paśyati |
 kim iva | netram iva | yathā netraṃ nijam ātmānaṃ na paśyati | tathety 
arthaḥ | aho bhramaḥ bhavati || MoT_4,18.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ākāśaviśadam brahma yatnenāpi na labhyate /<br>
&nbsp;&nbsp;&nbsp;&nbsp;&nbsp;dṛśye dṛśyatayādṛṣṭe tv asya lābhaḥ sudūrataḥ // Mo_4,18.29 //<br>
kuto na labhyate ity | atrāha dṛśya iti | tena dṛśye dṛśyatvādarśanam eva brahmalabdhir iti bhāvaḥ || MoT_4,18.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tvādṛksthūlo 'vadhānena vinā yatra na dṛśyate /<br>
&nbsp;&nbsp;&nbsp;&nbsp;&nbsp;tatrātidūrodastaiva draṣṭuḥ sūkṣmasya dṛśyatā // Mo_4,18.30 //<br>
yatra yasmin viṣaye | avadhānena vinā tvādṛksthūlaḥ na dṛśyate | tatra 
tasmin viṣaye | sūkṣmasya draṣṭuḥ dṛśyatā atidūrodastā eva bhavati | 
tvādṛg iti dehābhiprāyeṇoktiḥ || MoT_4,18.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;draṣṭā draṣṭaiva bhavati na tu spṛśati dṛśyatām /<br>
&nbsp;&nbsp;&nbsp;&nbsp;&nbsp;dṛśyaṃ ca dṛśyate tena draṣṭā rāma na dṛśyate // Mo_4,18.31 //<br>
draṣṭā dṛśikriyākartā | draṣṭā eva bhavati | asau draṣṭā dṛśyatām 
dṛśyabhāvam | na spṛśati | he rāma | tena draṣṭrā | dṛśyaṃ dṛśyate yena |
 dṛśyasya dṛśyatvam astīti bhāvaḥ | tena draṣṭrā | draṣṭā draṣṭṛrūpaḥ 
svātmā | na dṛśyate | atisūkṣmatvād iti bhāvaḥ || MoT_4,18.31 ||<br>
<br>
<br>
&nbsp;&nbsp;&nbsp;&nbsp;&nbsp;draṣṭaiva sambhavaty eko na tu dṛśyam ihāsti hi /<br>
&nbsp;&nbsp;&nbsp;&nbsp;&nbsp;draṣṭā sarvātmako dṛśyaṃ sthitaś cet keva dṛśyatā // Mo_4,18.32 //<br>
sambhavatīti | tasyaiva vicārasahatvād iti bhāvaḥ | sarvātmakaḥ draṣṭā 
dṛśyaṃ sthitaḥ dṛśyatayā sthitaḥ | cet bhavati | tadā dṛśyatā kā iva 
bhavati | avaśyaṃ ca svapnanyāyena draṣṭuḥ dṛśyatayāvasthānam 
aṅgīkartavyam || MoT_4,18.32 ||<br>
<br>
<br>
<br>
nanu kathaṃ draṣṭā dṛśyatvena tiṣṭhatīty āśaṅkya dṛṣṭāntaṃ kathayati<br>
&nbsp;&nbsp;&nbsp;&nbsp;&nbsp;sarvaśaktimatā rājñā yat yat sampādyate yathā /<br>
&nbsp;&nbsp;&nbsp;&nbsp;&nbsp;tat tat tathā bhavaty āśu sa evodeti tattayā // Mo_4,18.33 //<br>
yathā sarvaśaktimatā samrāṭtvena sarvaśaktiyuktena | rājñā | yat yat 
vastu | yathā sampādyate sampādanakriyāviṣayatāṃ nīyate | tat tat vastu |
 āśu tathā bhavati sampadyate | vicāre kriyamāṇe sa eva rājā eva | 
tattayā tattadvasturūpeṇa | udeti sphurati | ayam bhāvaḥ | yathā 
sarvaśaktimān rājā svāvyatiriktajñānadvāreṇa 
jñānavivartabhūtasampadyamānavastutayā sphurati | tathā draṣṭā 
svāvyatiriktadṛśikriyādvāreṇa dṛśikriyāvivartabhūtadṛśyamānapadārthatayā
 sphuratīti || MoT_4,18.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā madhurasollāsaḥ ṣaṇḍo bhavati bhāsuraḥ /<br>
&nbsp;&nbsp;&nbsp;&nbsp;&nbsp;rasatām ajahac caiva phalapuṣpadalonnataḥ // Mo_4,18.34 //<br>
&nbsp;&nbsp;&nbsp;&nbsp;&nbsp;cidullāsas tathā jīvo bhūtvā bhavati dehakaḥ /<br>
&nbsp;&nbsp;&nbsp;&nbsp;&nbsp;cinmātratāṃ tām ajahad eva darśanadṛṅmayaḥ // Mo_4,18.35 //<br>
darśanadṛṅmayaḥ karmasādhano 'yaṃ darśanaśabdaḥ | tena dṛśyadṛṅmayaḥ ity arthaḥ | yugmam || MoT_4,18.34-35 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nānāṣaṇḍasahasraughair advitīyair nijātmanaḥ /<br>
&nbsp;&nbsp;&nbsp;&nbsp;&nbsp;yathodeti raso bhaumaś cit tathodety ahambhramaiḥ // Mo_4,18.36 //<br>
bhaumaḥ bhūmisambandhī || MoT_4,18.36 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cidrasollāsavṛkṣāṇāṃ kacatām ātmanātmani /<br>
&nbsp;&nbsp;&nbsp;&nbsp;&nbsp;dṛśyaśākhāśatāḍhyānām iha nānto 'vagamyate // Mo_4,18.37 //<br>
cid eva rasaḥ | tasya yaḥ ullāsaḥ | tasya vṛkṣāṇām jagatām iti yāvat || MoT_4,18.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ṣaṇḍaḥ pratyekam evāntar yathā rasacamatkṛtim /<br>
&nbsp;&nbsp;&nbsp;&nbsp;&nbsp;svādayaty evam eṣā cit pṛthak paśyati saṃsṛtīḥ // Mo_4,18.38 //<br>
rasena kṛtām ucchūnatārūpāṃ camatkṛtim rasacamatkṛtim || MoT_4,18.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yā yodeti yathā yasyā jīvaśakteḥ svasaṃsṛtiḥ /<br>
&nbsp;&nbsp;&nbsp;&nbsp;&nbsp;tām tāṃ tathaiti sā svāntaś cid bhūtabhuvanasthitim // Mo_4,18.39 //<br>
udeti sphurati | cit citsvarūpā | sā jīvaśaktiḥ | svāntaḥ svamadhye | 
tāṃ tām bhūtabhuvanasthitim | bhūtānāṃ tadādhārabhūtānām | bhuvanānāṃ ca
 saṃsthitim saṃsthām | eti prāpnoti || MoT_4,18.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jīvasaṃsṛtayaḥ kāścit pramilanti parasparam /<br>
&nbsp;&nbsp;&nbsp;&nbsp;&nbsp;svayaṃ vihṛtya saṃsāre śāmyanti cirakālataḥ // Mo_4,18.40 //<br>
kāścit śuddhamatiyuktāḥ | cirakālataḥ dehapātānantaram || MoT_4,18.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sūkṣmayā parayā dṛṣṭyā svam paśyasy anayā tathā /<br>
&nbsp;&nbsp;&nbsp;&nbsp;&nbsp;jagajjālasahasrāṇi paramāṇvantareṣv api // Mo_4,18.41 //<br>
tvam | svam cinmātrākhyaṃ svātmānam | anayā asmin prakaraṇe proktayā | 
parayā utkṛṣṭayā | sūkṣmayā sūkṣmavastuviṣayatvena sūkṣmarūpayā | dṛṣṭyā
 samyagjñānena | paśyasi anubhavasi | tathāśabdaḥ samuccaye | tathā 
paramāṇvantareṣv api jagajjālasahasrāṇi paśyasi | apiśabdaḥ 
paramāṇvantareṣu jagajjālasahasradarśanāsambhavadyotakaḥ || MoT_4,18.41 
||<br>
<br>
<br>
<br>
&nbsp;&nbsp;&nbsp;&nbsp;&nbsp;bhittau nabhasi pāṣāṇe jvālāyām anile jale /<br>
&nbsp;&nbsp;&nbsp;&nbsp;&nbsp;santi saṃsāralakṣyāṇi tile tailam ivākhile // Mo_4,18.42 //<br>
jagadbījabhūtacinmātrasāratveneti bhāvaḥ || MoT_4,18.42 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śuddham eti yadā cetas tadā jīvo bhavec citiḥ /<br>
&nbsp;&nbsp;&nbsp;&nbsp;&nbsp;śuddhā ca sā sarvagatā tena sammelanam mithaḥ // Mo_4,18.43 //<br>
sā cit | tena ś MoT_4,18.uddhatvena ||<br>
<br>
<br>
<br>
43||<br>
&nbsp;&nbsp;&nbsp;&nbsp;&nbsp;sarveṣām padmajādīnāṃ svasattābhramapūrakaḥ /<br>
&nbsp;&nbsp;&nbsp;&nbsp;&nbsp;jagaddīrghamahāsvapnaḥ svayam antaḥ samutthitaḥ // Mo_4,18.44 //<br>
svasattābhramapūrakaḥ svasattābhramakārīty arthaḥ || MoT_4,18.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svapnāt svapnāntaraṃ yānti kāścid bhūtaparamparāḥ /<br>
&nbsp;&nbsp;&nbsp;&nbsp;&nbsp;tenopalambhaḥ kuḍyādāv āsāṃ dṛḍhataraḥ sthitaḥ // Mo_4,18.45 //<br>
kāścid bhūtaparamparāḥ bhūtapaṅktayaḥ | svapnāt ekasmāt saṃsṛtirūpāt 
svapnāt | svapnāntaram anyasaṃsṛtirūpaṃ svapnam | yānti | tena tataḥ 
hetoḥ | āsām svapnāt svapnāntaraṃ gatānām bhūtapaṅktīnām | kuḍyādau 
dṛḍhataraḥ upalambhaḥ sthitaḥ asti | idaṃ kuḍyam ityādirūpaṃ jñānam asti
 || MoT_4,18.45 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yad yatra cid bhāvayati tat tatrāśu bhavaty alam /<br>
&nbsp;&nbsp;&nbsp;&nbsp;&nbsp;tayā svapne 'pi yad dṛṣṭaṃ tatkāle satyam eva tat // Mo_4,18.46 //<br>
tayā citā || MoT_4,18.46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cidaṇor antare santi samastānubhavāṇavaḥ /<br>
&nbsp;&nbsp;&nbsp;&nbsp;&nbsp;yathā bījāntare pattralatāpuṣpaphalāṇavaḥ // Mo_4,18.47 //<br>
samastāḥ samastaghaṭapaṭādyākārāḥ | anubhavāṇavaḥ anubhavaleśāḥ || MoT_4,18.47 ||<br>
<br>
<br>
<br>
&nbsp;&nbsp;&nbsp;&nbsp;&nbsp;paramāṇuṃ jagad antar dhatte citparamāṇukaḥ /<br>
&nbsp;&nbsp;&nbsp;&nbsp;&nbsp;līnam ākāśam ākāśe dvaitaikyabhramam utsṛja // Mo_4,18.48 //<br>
citparamāṇukaḥ cidrūpaḥ paramāṇuḥ | jagat paramāṇum jagadrūpam paramāṇum
 | antaḥ svātmabhittau | dhatte dhārayati | phalitam āha līnam iti | 
ataḥ ākāśam jagadākhyam ākāśam | ākāśe cidākhya ākāśe | līnam bhavati | 
etasya phalaṃ kathayati dvaitaikyam iti | ataḥ tvam dvaitaikyabhramam 
utsṛja tyaja | ekatayāpi vaktum aśakyasya kevalasya cinmātrasya 
sthitatvāt || MoT_4,18.48 ||<br>
<br>
<br>
<br>
&nbsp;&nbsp;&nbsp;&nbsp;&nbsp;deśakālakriyādyākhyaiḥ svair evāṇubhir eva cit /<br>
&nbsp;&nbsp;&nbsp;&nbsp;&nbsp;aṇūn anubhavaty antar itarāṇor asambhavāt // Mo_4,18.49 //<br>
svair eva svarūpabhūtair eva | aṇūn nānābhūtarūpān aṇūn | antaḥ svasmin |
 itarāṇoḥ deśādirūpasya cidvyatiriktasyāṇoḥ || MoT_4,18.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svayaṃ sarvasya kacitaḥ svacchaś cidaṇuṣaṇḍakaḥ /<br>
&nbsp;&nbsp;&nbsp;&nbsp;&nbsp;brahmādeḥ kīṭaniṣṭhasya dehadṛṣṭyānubhāvitaḥ // Mo_4,18.50 //<br>
dehadṛṣṭyā anubhāvitaḥ anubhavaviṣayatāṃ nītaḥ | kīṭaniṣṭhasya 
kīṭāvasānasya | anubhāvita ity atra svārthe ṇic ārṣaḥ || MoT_4,18.50 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kacitaṃ kiñcid eveha vastutas tu na kiñcana /<br>
&nbsp;&nbsp;&nbsp;&nbsp;&nbsp;svayaṃ svatvaṃ svādayante dvaitaṃ citparamāṇavaḥ // Mo_4,18.51 //<br>
punaḥ kim etat sphuratīty | atrāha svayam iti | citparamāṇavaḥ cilleśāḥ |
 dvaitam ghaṭapaṭādirūpadvaitasvarūpam | svatvam svabhāvam | svādayante 
camatkāraviṣayatāṃ nayanti || MoT_4,18.51 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svayam prakacati sphāradehaś cidaṇuṣaṇḍakaḥ /<br>
&nbsp;&nbsp;&nbsp;&nbsp;&nbsp;netrādikusumadvāraiḥ saṃvidāmodam udgiran // Mo_4,18.52 //<br>
sphāradehaḥ sphārasvarūpaḥ | saṃvidāmodam ghaṭapaṭādijñānarūpam āmodam || MoT_4,18.52 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sampaśyatītarān kaścid bahīrūpeṇa cidghanān /<br>
&nbsp;&nbsp;&nbsp;&nbsp;&nbsp;sarvagatvād anāśatvād dṛśyabījasya vai citeḥ // Mo_4,18.53 //<br>
kaścit puruṣaḥ | jāgradavasthāviṣṭa iti yāvat | citeḥ dṛśyabījasya 
cidākhyasya dṛśyabījasya | sarvagatvāt tathā anāśatvāt | cidghanān 
citsvarūpatvena cidbharitān | itarān svato bhinnatvena bhātān padārthān |
 bahīrūpeṇa paśyati bāhyā ete iti anubhavati || MoT_4,18.53 ||<br>
<br>
<br>
<br>
&nbsp;&nbsp;&nbsp;&nbsp;&nbsp;antar evākhilaṃ kaścit paśyaty avikalaṃ jagat /<br>
&nbsp;&nbsp;&nbsp;&nbsp;&nbsp;tatrātikālaṃ kalanād unmajjati nimajjati // Mo_4,18.54 //<br>
kaścit svapnāvasthāviṣṭa iti yāvat | antar eva svasminn eva | na tu bāhye || MoT_4,18.54 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svapnāt svapnāntaraṃ tatra tathā paśyan punaḥ punaḥ /<br>
&nbsp;&nbsp;&nbsp;&nbsp;&nbsp;mithyāvaṭeṣu luṭhitaḥ śileva śikharacyutā // Mo_4,18.55 //<br>
kaścit kiṃ kurvan | svapnāt svapnāntaram punaḥ punaḥ paśyan iti 
pūrveṇaiva sambandhaḥ | kaścit kathambhūtaḥ | mithyā vyartham | avaṭeṣu 
bhāvābhāvākhyeṣv avaṭeṣu | luṭhitaḥ | kā iva | śikharacyutā śilā iva || 
MoT_4,18.55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kecit sammīlitāḥ kecid ātmany eva bhrame sthitāḥ /<br>
&nbsp;&nbsp;&nbsp;&nbsp;&nbsp;magnāḥ svasaṃvidrasataḥ sphuranto dehiṣaṇḍakāḥ // Mo_4,18.56 //<br>
kecit suṣuptyavasthāviṣṭāḥ | sammīlitāḥ nidrāgrastāḥ | ātmani ajñānavalite svātmani | dehiṣaṇḍakāḥ jīvasamūhāḥ || MoT_4,18.56 ||<br>
<br>
<br>
<br>
turyāvasthāviṣṭān kathayati<br>
&nbsp;&nbsp;&nbsp;&nbsp;&nbsp;svayam antaḥ prapaśyanti ye jagajjīvasambhramam /<br>
&nbsp;&nbsp;&nbsp;&nbsp;&nbsp;taiḥ kaiścit tat tathā dṛśyam asatsvapnavad āśritam // Mo_4,18.57 //<br>
ye jīvanmuktāḥ jīvāḥ | jagajjīvasambhramam jagadākhyaṃ jīvasambhramam | 
antaḥ manasi | paśyanti | na tu bahiḥ | taiḥ kaiścit tat dṛśyaṃ tathā 
āśritam antastvenaivāśritam | katham | asatsvapnavat | turyāvasthāviṣṭā 
jīvanmuktā hi bāhyam api jagat svapnavad antaḥstham evānubhavanti 
bhramasvarūpatvadarśanāt || MoT_4,18.57 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvātmatvāt svabhāvasya tad dṛśyaṃ satyam ātmani /<br>
&nbsp;&nbsp;&nbsp;&nbsp;&nbsp;sarvago vidyate yatra tatra sarvam udeti hi // Mo_4,18.58 //<br>
tat dṛśyam ātmani svasmin svarūpe | satyam bhavati | kutaḥ | svabhāvasya
 cinmātrākhyasya svabhāvasya | sarvātmatvāt sarvarūpeṇa vartamānatvāt | 
ayam bhāvaḥ | dṛśyaṃ draṣṭrapekṣayā siddhena dṛśyatvenāsatyam api sat | 
sarvarūpatvāvasthitacinmātrāparaparyāyasvabhāvasāratvena svasvarūpe 
satyam eveti | nanu katham etad ity | atrāha sarvaga iti | hi yasmāt | 
sarvagaḥ sarvavyāpakaṃ svabhāvāparaparyāyam cinmātratvam | yatra vidyate
 | tatra sarvam dṛśyam | udeti prādurbhavati | ataḥ 
svabhāvabhūtacinmātravat tatsattāvinābhāvi dṛśyam api satyam eveti 
bhāvaḥ || MoT_4,18.58 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jīvāntaḥ pratibhāsasya sargasya punar antare /<br>
&nbsp;&nbsp;&nbsp;&nbsp;&nbsp;jīvaṣaṇḍa udety uccais tasyāntar itaro 'pi ca // Mo_4,18.59 //<br>
spaṣṭam || MoT_4,18.59 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jīvāntar jāyate jīvas tasyāntar api jīvakaḥ /<br>
&nbsp;&nbsp;&nbsp;&nbsp;&nbsp;sarvatra rambhādalavaj jīvabījam prajīvati // Mo_4,18.60 //<br>
prajīvati prakṛṣṭāyāḥ jīvanakriyāyāḥ kartṛtvam bhajati || MoT_4,18.60 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dṛśyabuddhiparāvṛddhi samam etad anantakam /<br>
&nbsp;&nbsp;&nbsp;&nbsp;&nbsp;hemnīva kaṭakāditvam parijñaptyaiva naśyati // Mo_4,18.61 //<br>
anantakam antarahitatvena bhāsamānam | etat dṛśyam | parijñaptyaiva 
cinmātram evedam iti jñānenaiva | na tv anyena kenāpi hetunā | samam 
yugapat | na tu krameṇa | naśyati adarśanaṃ yāti | 
cinmātrarūpatvenānubhūyamānatvasiddher ity arthaḥ | etat kathambhūtam | 
dṛśyabuddhyā dṛśyam idam iti buddhyā | parā utkṛṣṭā | ā samantāt | 
vṛddhiḥ yasya | tat | etat kim iva | kaṭakāditvam iva | yathā hemni 
sthitaṃ kaṭakāditvam parijñaptyā hemaivedam iti jñānena naśyati | 
tathety arthaḥ || MoT_4,18.61 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vicāro yasya nodeti ko 'haṃ kim idam ity alam /<br>
&nbsp;&nbsp;&nbsp;&nbsp;&nbsp;tasyādyantāvimukto 'sau dīrgho jīvajvarabhramaḥ // Mo_4,18.62 //<br>
ādyantāvimuktaḥ avicchinnapravāhaḥ | jīvo 'ham iti jvararūpaḥ bhramaḥ jīvajvarabhramaḥ || MoT_4,18.62 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vicāraḥ phalitas tasya vijñeyo yasya sanmateḥ /<br>
&nbsp;&nbsp;&nbsp;&nbsp;&nbsp;dinānudinam āyāti tānavam bhogagṛdhnutā // Mo_4,18.63 //<br>
vijñeya ity | atra paṇḍitair iti śeṣaḥ | bhogagṛdhnutā bhogākāṅkṣā || MoT_4,18.63 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā dehopayuktaṃ hi karoty ārogyam auṣadham /<br>
&nbsp;&nbsp;&nbsp;&nbsp;&nbsp;tathendriyajaye nyasto vivekaḥ phalito bhavet // Mo_4,18.64 //<br>
dehopayuktam dehe prayuktam | phalitaḥ mokṣākhyavyavahite phalayuktaḥ | 
indriyajayasyaiva mokṣam prati sākṣād upāyatvād iti bhāvaḥ || 
MoT_4,18.64 ||<br>
<br>
<br>
&nbsp;&nbsp;&nbsp;&nbsp;&nbsp;viveko 'sti vacasy eva citre 'gnir iva bhāsvaraḥ /<br>
&nbsp;&nbsp;&nbsp;&nbsp;&nbsp;yasya tena parityaktā duḥkhāyaiva vivekitā // Mo_4,18.65 //<br>
yasyety asya pūrvārdhena sambandhaḥ | parityakteti cittābhiprāyeṇoktam || MoT_4,18.65 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā sparśena pavanaḥ sattām āyāti no girā /<br>
&nbsp;&nbsp;&nbsp;&nbsp;&nbsp;tathecchātānavenaiva viveko 'syeti budhyate // Mo_4,18.66 //<br>
spaṣṭam || MoT_4,18.66 ||<br>
<br>
<br>
<br>
&nbsp;&nbsp;&nbsp;&nbsp;&nbsp;citrāmṛtaṃ nāmṛtam eva viddhi<br>
&nbsp;&nbsp;&nbsp;&nbsp;&nbsp;citrānalaṃ nānalam eva viddhi /<br>
&nbsp;&nbsp;&nbsp;&nbsp;&nbsp;citre 'ṅganā nūnam anaṅganaiva<br>
&nbsp;&nbsp;&nbsp;&nbsp;&nbsp;vācā vivekas tv aviveka eva // Mo_4,18.67 //<br>
yathā citrasthasyāmṛtādeḥ tṛptyādyarthakriyākāritvābhāvāt 
anamṛtādirūpatvam eva | tathā kevalaṃ vācaiva kathyamānasya | ata eva 
indriyajayāsādhakasya vivekasya mokṣākhyārthakriyākāritvābhāvād 
avivekatvam eveti bhāvaḥ || MoT_4,18.67 ||<br>
<br>
<br>
<br>
punaḥ kīdṛk puruṣo vivekī asty | atra sargāntaślokenāha<br>
&nbsp;&nbsp;&nbsp;&nbsp;&nbsp;pūrvaṃ vivekena tanutvam eti<br>
&nbsp;&nbsp;&nbsp;&nbsp;&nbsp;rāgo 'tha vairaṃ ca samūlam eva /<br>
&nbsp;&nbsp;&nbsp;&nbsp;&nbsp;paścāt parikṣīyata eva yatra<br>
&nbsp;&nbsp;&nbsp;&nbsp;&nbsp;sa pāvanas tatra vivekitāsti // Mo_4,18.68 //<br>
yatra yasmin puruṣe | rāgaḥ atha vairaṃ ca dveṣaḥ | vivekena vicāreṇa | 
pūrvam prathamam | tanutvam tānavam | eti gacchati | paścāt 
tanutvānantaram | kṣīyate eva naśyaty eva | saḥ puruṣaḥ | pāvanaḥ asti |
 tatra tasmin puruṣe | vivekitā vicārayuktatvam | asti | na tu 
vākyamātreṇa sadasannirṇāyake ity arthaḥ | iti śivam || MoT_4,18.68 ||<br>
<br>
<br>
<br>
iti śrībhāskarakaṇṭhaviracitāyāṃ śrīmoksopāyaṭīkāyāṃ sthitiprakaraṇe 'ṣṭādaśaḥ sargaḥ ||18||<br>
<br>
<br>
<br>
<br>
*********************************************************************<br>
<br>
<br>
<br>
atidurbodhatvena punar api pūrvoktam evārthaṃ kathayati<br>
&nbsp;&nbsp;&nbsp;&nbsp;&nbsp;jīvabījam param brahma sarvatra kham iva sthitam /<br>
&nbsp;&nbsp;&nbsp;&nbsp;&nbsp;tena jīvodarajagaty api jīvo 'sty anekadhā // Mo_4,19.1 //<br>
jīvānām bījam prādurbhavasthānam | param brahma kham ivākāśavat | 
sarvatra dṛśyatayābhimate samaste jagajjāle | sthitam svarūpasāratayā 
sthitam bhavati | tena tato hetoḥ | jīvasya yat udaram madhyapradeśaḥ | 
tatrasthitaṃ yat jagat svapnādirūpaṃ jagat | tasmin api anekadhā 
nānāvidhasthāvarajaṅgamātmakaprakāreṇa nānāprakāro | jīvo 'sti || 
MoT_4,19.1 ||<br>
<br>
<br>
<br>
tataḥ kim ity apekṣāyām āha<br>
&nbsp;&nbsp;&nbsp;&nbsp;&nbsp;cidghanaikaghanātmatvāj jīvāntar jīvajātayaḥ /<br>
&nbsp;&nbsp;&nbsp;&nbsp;&nbsp;kadalīdalavat santi kīṭā iva narodare // Mo_4,19.2 //<br>
ataḥ cidghanena ekam kevalam | ghanaḥ ātmā yasya | saḥ | tasya bhāvaḥ 
cidghanaikātmatvam | tasmāt hetoḥ | jīvāntaḥ jīvānām madhye | 
jīvajātayaḥ kadalīdalavat santi | kadalīdaleṣu hy antar anyāni dalāni 
santi | jīvajātayaḥ ke iva | kīṭā iva | yathā narodare kīṭāḥ santi | 
tathety arthaḥ || MoT_4,19.2 ||<br>
<br>
<br>
<br>
nanu jīvaḥ kuta utpadyate ity | atrāha<br>
&nbsp;&nbsp;&nbsp;&nbsp;&nbsp;yo yo rāma yathā grīṣme kalkasvedād bhavet krimiḥ /<br>
&nbsp;&nbsp;&nbsp;&nbsp;&nbsp;tattannāma tathā cittvāt khaṃ jīvībhavati svataḥ // Mo_4,19.3 //<br>
he rāma | grīṣme grīṣmakāle | kalkasvedāt | kalko malam | sa ca svedaś 
ca | tat kalkasvedam | tasmāt | yaḥ yaḥ krimiḥ yathā yena rūpeṇa | 
bhavet jāyate | kham ākāśam | cittvāt tathā tena rūpeṇa | svataḥ 
jīvībhavati | kham kathambhūtam | tattannāma tasya tasya krimer nāma 
yasya | tat | ayam bhāvaḥ | grīṣme tāvat nānāvidhāḥ krimayaḥ kalkasvedāt
 jāyante | teṣāṃ śarīraṃ tāvat kalkasvedamayam bhavatu | taccālakas tu 
jīvaḥ jīvatvānyathānupapattyā cittvayuktam ākāśam eva | kalkasvedasya 
śarīramātrasampādane parisamāptatvāt tadanyasyāsannidhānāc ca | atas 
sarve jīvāḥ ākāśārūpā eveti || MoT_4,19.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā yathā yatante te jīvakāḥ svātmasiddhaye /<br>
&nbsp;&nbsp;&nbsp;&nbsp;&nbsp;tathā tathā bhavanty āśu vicitropāsanakramaiḥ // Mo_4,19.4 //<br>
te ākāśamayāḥ | jīvakāḥ | svātmasiddhaye yathā yathā yatante 
vicitropāsanākramaiḥ yatanarūpaiḥ nānāvidhair upāsanākramaiḥ | tathā 
tathā bhavanti || MoT_4,19.4 ||<br>
<br>
<br>
<br>
sāmānyenoktvā viśeṣeṇa kathayati<br>
&nbsp;&nbsp;&nbsp;&nbsp;&nbsp;devān devayajo yakṣayajo yakṣān vrajanti hi /<br>
&nbsp;&nbsp;&nbsp;&nbsp;&nbsp;brahma brahmayajo yānti yad atucchaṃ tad āśrayet // Mo_4,19.5 //<br>
phalitam āha yad iti | ata ity adhyāhāraḥ | ataḥ puruṣaḥ yat atuccham bhavati | tat āśrayet || MoT_4,19.5 ||<br>
<br>
<br>
<br>
nanu tarhi śukraḥ kathaṃ svayatanaṃ vinā nānārūpatāṃ gata ity | atrāha<br>
&nbsp;&nbsp;&nbsp;&nbsp;&nbsp;sa śukro bhṛguputro hi nirmalatvāt svasaṃvidaḥ /<br>
&nbsp;&nbsp;&nbsp;&nbsp;&nbsp;baddhaḥ prathamadṛṣṭena dṛśyenāśu svabhāvataḥ // Mo_4,19.6 //<br>
saḥ pūrvaprakaraṇoktaḥ | bhṛguputraḥ śukraḥ | hi niścaye | 
idamprathamatāvaroheṇa svasaṃvidaḥ nirmalatvāt prathamadṛṣṭena dṛśyena 
svabhāvataḥ prayatanaṃ vināśu baddhaḥ svonmukhaḥ kṛtaḥ | ato na virodha 
iti bhāvaḥ || MoT_4,19.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;abhijātāparimlānā bālā yat prathamam puraḥ /<br>
&nbsp;&nbsp;&nbsp;&nbsp;&nbsp;saṃvit prāpnoti tadrūpā bhavaty anyā na kācana // Mo_4,19.7 //<br>
abhijātā śuddhā | ata evāparimlānā tāvat kāluṣyam agatā | bālā brahmaṇaḥ
 sadyaḥ utthitā | saṃvit | prathamam ādau | yat puraḥ paśyati | tadrūpā 
bhavati | anyā brahmaṇaḥ pūrvataram utthitā | kācana saṃvit | na bhavati
 yatnaṃ vinā na bhavati | yatnena tu bhavaty eva | anyathā 
mokṣābhāvaprasaṅgāt || MoT_4,19.7 ||<br>
<br>
<br>
<br>
pūrvaṃ sphuritam praśnaṃ śrīrāmaḥ asmin samaye pṛcchati<br>
&nbsp;&nbsp;&nbsp;&nbsp;&nbsp;jāgratsvapnadaśābhedam bhagavan vaktum arhasi /<br>
&nbsp;&nbsp;&nbsp;&nbsp;&nbsp;kathaṃ ca jāgraj jāgrat syāt svapno 'jāgrat katham bhavet // Mo_4,19.8 //<br>
kiṃ kathayāmīty apekṣāyām āha katham iti | jāgrat jāgrat kathaṃ syāt | 
svapnaḥ ajāgrat svapnaḥ | katham bhavet | etad eva kathaya me iti bhāvaḥ
 || MoT_4,19.8 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;sthirapratyayayuktaṃ yat taj jāgrad iti kathyate /<br>
&nbsp;&nbsp;&nbsp;&nbsp;&nbsp;asthirapratyayaṃ yat syāt sa svapnaḥ samudāhṛtaḥ // Mo_4,19.9 //<br>
sthirapratyayena sa evāyam ity evaṃrūpapratyabhijñāyāṃ kṣameṇa 
sthirajñānena | yuktaṃ yat bhavati | paṇḍitaiḥ taj jāgrad iti kathyate |
 yat asthirapratyayam pratyabhijñākṣamāsthirajñānayuktam | syāt | 
paṇḍitaiḥ saḥ svapnaḥ samudāhṛtaḥ kathitaḥ || MoT_4,19.9 ||<br>
<br>
<br>
<br>
jāgratsvapnayoḥ kadācitsambhavayuktaṃ svapnajāgrattvaṃ kathayati<br>
&nbsp;&nbsp;&nbsp;&nbsp;&nbsp;jāgrac cet kṣaṇadṛṣṭaḥ syāt svapnaḥ kālāntarasthitaḥ /<br>
&nbsp;&nbsp;&nbsp;&nbsp;&nbsp;taj jāgrat svapnatām eti svapno jāgrattvam ṛcchati // Mo_4,19.10 //<br>
jāgral lakṣaṇayā jāgrajjñānaviṣayībhūtaṃ vastu | cet yadi | kṣaṇadṛṣṭaḥ 
kṣaṇam eva dṛṣṭaḥ | syāt | arthāt tataḥ naṣṭaḥ | tathā svapnaḥ 
svapnajñānaviṣayībhūtaṃ vastu | kālāntarasthitaḥ svapnakālād anyasmin 
kāle 'pi sthitaḥ | cet syāt | kadācid dhi svapnadṛṣṭam api vastu 
prabhāte pratyakṣaṃ dṛśyate | tat tadā | jāgrat jāgradvastugrāhakaṃ 
jñānam | svapnatām eti asthirapratyayatvāt | svapnaḥ svapnavastugrāhakaṃ
 jñānam | jāgrattvam ṛcchati sthirapratyayatvāt || MoT_4,19.10 ||<br>
<br>
<br>
<br>
nanu katham etad ity | atrāha<br>
&nbsp;&nbsp;&nbsp;&nbsp;&nbsp;jāgratsvapnadaśābhedo na sthirāsthiratāṃ vinā /<br>
&nbsp;&nbsp;&nbsp;&nbsp;&nbsp;samaḥ sadaiva sarvatra samastānubhavo 'nayoḥ // Mo_4,19.11 //<br>
yataḥ jāgratsvapnadaśābhedaḥ sthiratāsthiratāṃ vinā na bhavati | ataḥ 
kṣaṇikajāgrataḥ svapnatvaṃ sthirasvapnasya jāgrattvaṃ yuktam eveti 
bhāvaḥ | atra samastānubhavam pramāṇatvena kathayati sama iti | anayoḥ 
jāgratsvapnayoḥ | samasteṣu sthitaḥ anubhavaḥ samastānubhavaḥ | sadā 
sarveṣu kāleṣu | sarvatra sarveṣu deśeṣu | samaḥ eva bhavati | 
sthirāsthiratāṃ vineti atrāpi sambandhanīyam || MoT_4,19.11 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;yad eva sthiratām eti taj jāgrad iti kathyate /<br>
&nbsp;&nbsp;&nbsp;&nbsp;&nbsp;kṣaṇabhaṅgātmakaḥ svapno yathā bhavati tac chṛṇu // Mo_4,19.12 //<br>
ataḥ yad eva sthiratām eti paṇḍitaiḥ tat svapno 'pi san jāgrad iti 
kathyate | yaḥ kṣaṇabhaṅgātmakaḥ saḥ jāgrad api san svapnaḥ bhavati | 
yathaitad bhavati tvam tat śṛṇu | yathā jāgratsvapnayoḥ 
sthiratvāsthiratvam asti tathā śṛṇv ity arthaḥ || MoT_4,19.12 ||<br>
<br>
<br>
<br>
tad eva kathayati<br>
&nbsp;&nbsp;&nbsp;&nbsp;&nbsp;jīvadhātuḥ śarīre 'ntar vidyate yena jīvyate /<br>
&nbsp;&nbsp;&nbsp;&nbsp;&nbsp;tejo vīryaṃ jīvadhātur ityādyabhidham aṅga tat // Mo_4,19.13 //<br>
jīvākhyaḥ dhātuḥ jīvadhātuḥ | śarīre 'ntaḥ vidyate | yena jīvadhātunā | 
śarīraṃ jīvyate prāṇadhāraṇakriyāṃ kāryate | jīvyata iti ṇicantaḥ 
prayogaḥ | he aṅga | tat saḥ jīvadhātuḥ | tejo vīryaṃ jīvadhātur 
ityādyabhidham bhavati | atra ca dhātuśabdaḥ majjādivat śarīrāntaś 
cāritvasādṛśyāt upacāreṇa prayuktaḥ || MoT_4,19.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vyavahārī yadā kāyo manasā karmaṇā girā /<br>
&nbsp;&nbsp;&nbsp;&nbsp;&nbsp;bhavet tadā sa sampanno jīvadhātuḥ prasarpati // Mo_4,19.14 //<br>
yadā yasmin kāle | kāyaḥ | manasā karmaṇā svāśritayā kriyayā | girā ca |
 vyavahārī vyavahārayukto | bhavet | tadā saḥ jīvadhātuḥ sampannaḥ 
sampūrṇaḥ san | prasarpati sarvasmiñ śarīre sañcāraṃ karotīty arthaḥ || 
MoT_4,19.14 ||<br>
<br>
<br>
<br>
tataḥ kim ity | āha<br>
&nbsp;&nbsp;&nbsp;&nbsp;&nbsp;tasmin prasarpaty aṅgeṣu sparśāt saṃvid udeti hi /<br>
&nbsp;&nbsp;&nbsp;&nbsp;&nbsp;puṣṭatvāt saiti cittākhyām antarlīnajagadbhramā // Mo_4,19.15 //<br>
tasmin saṃvinmaye jīvadhātau | prasarpati sati | aṅgeṣu sparśāt 
jīvadhātusparśāt | hi niścaye | saṃvit jīvadhātuspandabhūtā 
śītoṣṇādisañcetanarūpā saṃvit | udeti prādurbhavati | sā saṃvit | 
antarlīnajagadbhramā satī | puṣṭatvāt jīvadhātuprasarpaṇena puṣṭatvāt | 
cittākhyām eti | nanu antarlīnajagadbhramatvaṃ saṃvidaḥ katham iti cet |
 satyam | saṃvit tāvat jīvadhātoḥ utpadyate | jīvadhātuś ca 
pitṛjīvadhātoḥ utthānasamaye jagadbhramayukta eva uttiṣṭhati | 
pitṛjīvadhātor antarlīnajagadbhramatvāt | ataḥ saṃvido 'py 
antarlīnajagadbhramatvaṃ siddham || MoT_4,19.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sekṣaṇādiṣu randhreṣu prasarpantī bahirmayam /<br>
&nbsp;&nbsp;&nbsp;&nbsp;&nbsp;nānākāravikārāḍhyaṃ rūpam ātmani paśyati // Mo_4,19.16 //<br>
sā saṃvit | īkṣaṇādirandhreṣu prasarpantī satī | bahirmayam 
bahiḥsvarūpam | nānākāravikāraiḥ ghaṭapaṭādirūpaiḥ ākāravikāraiḥ | 
āḍhyaṃ rūpam | ātmani paśyati vimṛśati | antar iva 
saṅkalpasiddhaghaṭapaṭāditām | na caitat katham iti vācyam | svapne 
dṛṣṭatvāt | yathā svapne saṃvid eva nānārūpair bhāti | tathā bahir apīti
 na virodhaḥ || MoT_4,19.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tat sthiratvāt tayaivātha jāgrad ity avagamyate /<br>
&nbsp;&nbsp;&nbsp;&nbsp;&nbsp;jāgratkrama iti proktaḥ suṣuptādikramaṃ śṛṇu // Mo_4,19.17 //<br>
tayā eva saṃvidā eva | na tv anyena dehādinā jaḍena | tat 
nānākāravikārāḍhyaṃ nijaṃ svarūpam | sthiratvāt kam api kālam tathaiva 
sthitatvāt | jāgrad ity avagamyate jñāyate | 
jāgratprakriyopasaṃhārapūrvaṃ suṣuptādiprakriyāṃ vaktum pratijānīte 
jāgratkrama iti || MoT_4,19.17 ||<br>
<br>
<br>
<br>
suṣuptādikramam eva kathayati<br>
&nbsp;&nbsp;&nbsp;&nbsp;&nbsp;manasā karmaṇā vācā yadā kṣubhyati no vapuḥ /<br>
&nbsp;&nbsp;&nbsp;&nbsp;&nbsp;śānta ātiṣṭhati svaccho jīvadhātus tadā tv asau // Mo_4,19.18 //<br>
na kṣubhyati śrāntatvāt | vyavahāraṃ na karotīty arthaḥ | tadā tasmin 
kāle | jīvadhātuḥ svacchaḥ suptaprasarpaṇākhyamalaḥ | ata eva śāntaḥ 
kṣobharahitaḥ | ā samantāt | tiṣṭhati | tuśabdo niścaye | yady api 
suṣuptaviṣayaḥ śrīrāmakṛtaḥ praśno nāsti tathāpi jāgratsvapnayor avaśyam
 madhyavartitvāt suṣuptinirṇayaḥ | na hi jāgrataḥ nirgatya suṣuptim 
agatvā svapnagamanam puruṣasya yuktam | setuvat sarvatra maryādātvena 
suṣupteḥ sthitatvāt | yady api śuddhacid api sarvatra madhye setutvena 
vartata eva tathāpi vidyuddyotaratnavat sthūladṛṣṭyaviṣayatvāt tasyāḥ 
setutvākathanam | sūkṣmadṛṣṭīn prati tv anupayogāt kathanaṃ na yuktam ||
 MoT_4,19.18 ||<br>
<br>
<br>
<br>
tadā kiṃ sampatsyate ity | atrāha<br>
&nbsp;&nbsp;&nbsp;&nbsp;&nbsp;samatām āgatair vātaiḥ kṣobhyate na hṛdantare /<br>
&nbsp;&nbsp;&nbsp;&nbsp;&nbsp;nirvātasadane dīpo yathālokaikakārakaḥ // Mo_4,19.19 //<br>
samatām manaḥkṛtakṣobhābhāvāt samavāhitvam | āgataiḥ vātaiḥ prāṇaiḥ | 
asau jīvadhātuḥ hṛdantare na kṣobhyate kṣobhayukto na kriyate | anena 
manonāśena prāṇarodhaḥ prāṇarodhena ca manonāśaḥ sampatsyate iti sūcitam
 | tatrāpi keṣāñcit prāṇarodhena manonāśaḥ mataḥ | asmākaṃ tu 
samyagjñānasādhitena manonāśenaiva prāṇarodhaḥ | sa cet tatra sahakārī 
tan na doṣaḥ | tataḥ sarvathā manonāśaḥ prāṇarodhena | manonāśas tu 
madirādiprayuktamanonāśavan nātyantika iti matam | atra pratibhānvitā 
eva pramāṇam ity alam bahunā | jīvadhātuḥ ka iva | dīpa iva | yathā 
nirvātasadane vātaiḥ ālokaikakārakaḥ dīpo na kṣobhyate | tathety arthaḥ 
|| MoT_4,19.19 ||<br>
<br>
<br>
<br>
tataḥ kiṃ sampadyata ity | atrāha<br>
&nbsp;&nbsp;&nbsp;&nbsp;&nbsp;tataḥ sarati nāṅgeṣu saṃvit kṣubhyati tena no /<br>
&nbsp;&nbsp;&nbsp;&nbsp;&nbsp;na cekṣaṇādīny āyāti randhrāṇy āyāti no bahiḥ // Mo_4,19.20 //<br>
tataḥ sa jīvadhātuḥ | aṅgeṣu na sarati sañcāraṃ na karoti | tena 
jīvadhātusaraṇena | saṃvit jīvadhātuspandarūpā saṃvit | no kṣubhyati na 
udeti | sā saṃvit īkṣaṇādīni randhrāṇi na cāyāti bahiḥ no āyāti || 
MoT_4,19.20 ||<br>
<br>
<br>
<br>
tadāsau kutra tiṣṭhatīty apekṣāyām āha<br>
&nbsp;&nbsp;&nbsp;&nbsp;&nbsp;jīve 'ntar eva sphurati tailasaṃvid yathā tile /<br>
&nbsp;&nbsp;&nbsp;&nbsp;&nbsp;śītasaṃvid dhima iva snehasaṃvid yathā ghṛte // Mo_4,19.21 //<br>
asau saṃvit jīve 'ntaḥ svadharmibhūtajīvamadhye eva | sphurati | kā iva |
 tailasaṃvid iva tailākārā saṃvit | tailasaṃvit tailam iti yāvat | yathā
 sā tile sphurati | tathety arthaḥ | evam anyasmin dṛṣṭāntadvaye 'pi 
yojyam || MoT_4,19.21 ||<br>
<br>
<br>
<br>
nanu tadā jīvaḥ kiṃ karotīty | atrāha<br>
&nbsp;&nbsp;&nbsp;&nbsp;&nbsp;jīvaḥ kālakalāṃ kāñcit tiṣṭhan śāntatayātmani /<br>
&nbsp;&nbsp;&nbsp;&nbsp;&nbsp;daśām āyāti sauṣuptīṃ saumyavātāṃ vicetanām // Mo_4,19.22 //<br>
tadā jīvaḥ kāñcit atisūkṣmatayā vaktum aśakyām | kālakalāṃ kālaleśaṃ 
tāvat | śāntatayā ātmani jñānātmani svarūpe | tiṣṭhan prathamaṃ tiṣṭhan |
 tataḥ vicetanām ajñānamayīm | saumyavātām samavāhiprāṇām | sauṣuptīṃ 
daśām āyāti | anena jāgratsuṣuptayor madhye sūkṣmadṛṣṭibhiḥ vedyaḥ 
madhyadhāmapraveśaḥ uktaḥ | anenaiva cābhiprāyeṇa nidrādau jāgarasyānta 
ityādy uktam | ity alaṃ rahasyodghāṭanena || MoT_4,19.22 ||<br>
<br>
<br>
<br>
nanu suṣupta eva jīvaḥ kṣobharāhityāt kathaṃ na turyavān astīty apekṣāyām āha<br>
&nbsp;&nbsp;&nbsp;&nbsp;&nbsp;jñātvā cetasy uparate śāmyan vyavaharann api /<br>
&nbsp;&nbsp;&nbsp;&nbsp;&nbsp;jāgratsvapnasuṣupteṣu prabuddhas turyavān smṛtaḥ // Mo_4,19.23 //<br>
jñātvā śuddhacinmātrarūpaṃ svātmānaṃ samyag jñātvā | cetasi 
vikalpasvarūpe manasi | uparate līne sati | vyavaharann api 
śarīrayātrānimittaṃ vyavahāraṃ kurvann api | śāmyan vyavahārakṛtaṃ 
kṣobham atyantanaipuṇyāt agacchan | tathā jāgratsvapnasuṣupteṣu 
prabuddhaḥ kīdṛgrūpāṇy etānīti samyagjñānayuktaḥ | na tu jaḍaḥ | 
paṇḍitaiḥ turyavān smṛtaḥ | suṣuptas tu naitādṛśo 'stīti nāsau turyavān 
iti bhāvaḥ || MoT_4,19.23 ||<br>
<br>
<br>
<br>
svapnaṃ nirūpayitum prastauti<br>
&nbsp;&nbsp;&nbsp;&nbsp;&nbsp;sauṣuptāt somyatāṃ yātaiḥ prāṇaiḥ sañcālyate yadā /<br>
&nbsp;&nbsp;&nbsp;&nbsp;&nbsp;sa jīvadhātus sā saṃvit tataś cittatayoditā // Mo_4,19.24 //<br>
suṣuptam eva sauṣuptam | tasmāt | somyatāṃ yātaiḥ vātaiḥ | yadā 
suṣuptapariṇāmakāle | sa jīvadhātuḥ cālyate | tataḥ tadā | sā saṃvit 
jīvadhātuspandarūpā saṃvit | cittatayā cittabhāvena | uditā prādurbhūtā |
 bhavati || MoT_4,19.24 ||<br>
<br>
<br>
<br>
cittatayā uditya kiṃ karotīty | atrāha<br>
&nbsp;&nbsp;&nbsp;&nbsp;&nbsp;svāntaḥsaṃsthaṃ jagajjālam bhāgabhāgaiḥ kramabhramaiḥ /<br>
&nbsp;&nbsp;&nbsp;&nbsp;&nbsp;paśyati svāntar evāśu sphāram bījam iva drumam // Mo_4,19.25 //<br>
tataḥ sā cittarūpā saṃvit svāntaḥsaṃstham saṃskārarūpeṇa svātmani 
sthitam | jagajjālaṃ svāntar eva na tu bāhye | āśu kramabhramaiḥ na tu 
sahajakramayuktaiḥ | bhāgabhāgaiḥ padārtharūpaiḥ leśaleśaiḥ | paśyati 
anubhavati | kim iva | bījam iva | yathā sphāram aṅkuronmukham | bījam |
 drumam svāntaḥ paśyati | anyathā tannirgamānupapatteḥ | tathety arthaḥ 
|| MoT_4,19.25 ||<br>
<br>
<br>
<br>
tad eva viśeṣataḥ kathayati<br>
&nbsp;&nbsp;&nbsp;&nbsp;&nbsp;jīvadhātur yadā vātaiḥ kiñcit saṅkṣobhyate bhṛśam /<br>
&nbsp;&nbsp;&nbsp;&nbsp;&nbsp;tadohyate 'mbara iva paśyaty ātmani khe gatim // Mo_4,19.26 //<br>
vātabāhulyasvabhāva evāyaṃ yat puruṣaḥ svapne khe gatim paśyatīti vākyārthaḥ || MoT_4,19.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yadāmbhasā plāvyate 'sau tadā vāryādisambhramam /<br>
&nbsp;&nbsp;&nbsp;&nbsp;&nbsp;antar evānubhavati svāmodaṃ kusumaṃ yathā // Mo_4,19.27 //<br>
asau jīvadhātuḥ | ambhasā kapharūpeṇa jalena | plāvyate pūryate | 
vāryādisambhramam udakaplavādirūpaṃ sambhramam || MoT_4,19.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yadā pittādinākrāntas tadāgnyauṣṇyādisambhramam /<br>
&nbsp;&nbsp;&nbsp;&nbsp;&nbsp;antar evānubhavati sphāram bahir ivākhilam // Mo_4,19.28 //<br>
paramārthatas tu na bahiḥ sphāram iti ivaśabdopādanam || MoT_4,19.28 ||<br>
<br>
<br>
&nbsp;&nbsp;&nbsp;&nbsp;&nbsp;raktāpūrṇo raktavarṇān deśakālān bahir yadā /<br>
&nbsp;&nbsp;&nbsp;&nbsp;&nbsp;paśyaty anubhavātmatvāt tatraiva ca nimajjati // Mo_4,19.29 //<br>
yadā raktāpūrṇaḥ raktapūritaḥ | syāt | tadā bahiḥ raktavarṇān deśakālān 
paśyati | na kevalam paśyati | tatraiva ca nimajjati || MoT_4,19.29 ||<br>
<br>
<br>
<br>
nanu nānāvyavahārān katham paśyatīty | atrāha<br>
&nbsp;&nbsp;&nbsp;&nbsp;&nbsp;sevate vāsanāṃ yāṃ tāṃ so 'ntaḥ paśyati nidritaḥ /<br>
&nbsp;&nbsp;&nbsp;&nbsp;&nbsp;pavanakṣobhitai randhrair bahir akṣādibhir yathā // Mo_4,19.30 //<br>
saḥ jīvadhātuḥ | yām śubhāśubharūpām | vāsanāṃ sevate nidritaḥ san | tām
 antaḥ paśyati | kathaṃ tathā | tathā katham pavanakṣobhitaḥ akṣādibhiḥ 
randhraiḥ netrādidvāraiḥ | yathā bahiḥ paśyati || MoT_4,19.30 ||<br>
<br>
<br>
<br>
saṅgṛhya svapnalakṣaṇaṃ kathayati<br>
&nbsp;&nbsp;&nbsp;&nbsp;&nbsp;anākrantendriyacchidro yad akṣubdho 'ntar eva saḥ /<br>
&nbsp;&nbsp;&nbsp;&nbsp;&nbsp;saṃvidānubhavaty āśu sa svapna iti kathyate // Mo_4,19.31 //<br>
saḥ jīvadhātuḥ | anākrantendriyacchidraḥ antar eva akṣubdhaḥ 
bāhyakṣobharahitaḥ san | saṃvidā saṃvidākhyena dharmeṇa | svapne yat 
anubhavati jagadviṣayam anubhavaṃ karoti | paṇḍitaiḥ sa svapna iti 
kathyate || MoT_4,19.31 ||<br>
<br>
<br>
<br>
jāgrallakṣaṇaṃ kathayati<br>
&nbsp;&nbsp;&nbsp;&nbsp;&nbsp;samākrantendriyacchidro yat kṣubdho bāhyasaṃvidā /<br>
&nbsp;&nbsp;&nbsp;&nbsp;&nbsp;paripaśyati taj jāgrad ity āhur matimattamāḥ // Mo_4,19.32 //<br>
atiśayena matimantaḥ matimattamāḥ | jāgratsvapnayor eva pṛṣṭatvāt tayor 
evehopasaṃhāre saṅgraheṇa lakṣaṇābhidhānam | na suṣupteḥ || MoT_4,19.32 
||<br>
<br>
<br>
sargāntaślokenaitad upasaṃharati<br>
&nbsp;&nbsp;&nbsp;&nbsp;&nbsp;iti viditavatā tvayādhunāntaḥ<br>
&nbsp;&nbsp;&nbsp;&nbsp;&nbsp;prathitamahāmatineha satyatāsthā /<br>
&nbsp;&nbsp;&nbsp;&nbsp;&nbsp;asati jagati naiva bhāvanīyā<br>
&nbsp;&nbsp;&nbsp;&nbsp;&nbsp;mṛtihṛtisaṃsṛtidoṣabhāvanīyā // Mo_4,19.33 //<br>
iti evam | viditavatā jñātavatā | ata eva prathitā visṛtiṃ gatā | 
mahāmatiḥ yasya | tādṛśena tvayā | asati jagati adhunā antaḥ manasi | 
satyatāsthā satyam idam ity evaṃrūpā āsthā | na bhāvanīyā 
bhāvanāviṣayatāṃ na neyā | satyatāsthā kā | yā | mṛtiś ca hṛtiś ca 
saṃsṛtiś ca tāḥ mṛtihṛtisaṃsṛtayaḥ | tā eva doṣāḥ | tān bhāvayati 
sampādayatīti tādṛśī | bhavati | saṃsārasatyatāsthāyāṃ hi tadgatāḥ 
mṛtyādidoṣāḥ bādhante | tadasatyatāsthāyāṃ tu tā api asatyabhūtā eva kām
 bādhāṃ kartuṃ śaknuvanti | na hi vandhyāputraḥ kañcid bādhate | iti 
śivam || MoT_4,19.33 ||<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ekonaviṃśaḥ sargaḥ ||19||<br>
<br>
<br>
<br>
<br>
*********************************************************************<br>
<br>
<br>
<br>
oṃ | evaṃ śrīrāmeṇa madhye pṛṣṭaṃ jāgradādisvarūpaṃ nirṇīya prakṛtam evānusandadhāti<br>
&nbsp;&nbsp;&nbsp;&nbsp;&nbsp;etat te kathitaṃ sarvam manorūpanirūpaṇe /<br>
&nbsp;&nbsp;&nbsp;&nbsp;&nbsp;mayā rāghava nānyena kenacin nāma hetunā // Mo_4,20.1 //<br>
etat sarvam yo yathā yatate saḥ tathā bhavatīty etat samastam | mayā | 
he rāghava | manorūpanirūpaṇe manonirūpaṇanimittam | te kathitam | 
anyena hetunā na kathitam vyarthatvāt || MoT_4,20.1 ||<br>
<br>
<br>
<br>
manonirūpaṇam eva karoti<br>
&nbsp;&nbsp;&nbsp;&nbsp;&nbsp;dṛḍhaniścayavac ceto yad bhāvayati bhūriśaḥ /<br>
&nbsp;&nbsp;&nbsp;&nbsp;&nbsp;tattāṃ yāty analāśleṣād ayaḥpiṇḍo 'gnitām iva // Mo_4,20.2 //<br>
bhūriśaḥ abhyāsena || MoT_4,20.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhāvābhāvagrahotsargadṛśaś cittena kalpitāḥ /<br>
&nbsp;&nbsp;&nbsp;&nbsp;&nbsp;nāsatyā nāpi satyās tā manaścāpalakāraṇāḥ // Mo_4,20.3 //<br>
manaścāpalam eva kāraṇaṃ yāsām | tāḥ manaścāpalakāraṇāḥ | 
manaścāpalakāraṇaṃ hi rajjusarpādikam arthakriyākāritvābhāvena na satyam
 bhavati | bhāsamānatvenāsatyaṃ ca na bhavati || MoT_4,20.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mano hi hetuḥ kartṛ syāt kāraṇaṃ ca jagatsthiteḥ /<br>
&nbsp;&nbsp;&nbsp;&nbsp;&nbsp;viśvarūpatayaivedaṃ tanoti malinam manaḥ // Mo_4,20.4 //<br>
hi niścaye | manaḥ jagatsthiteḥ hetuḥ nimittakāraṇaṃ kartṛ | kartṛ 
kārakaḥ | kāraṇam samavāyikāraṇam asamavāyikāraṇaṃ ca | bhavati | yataḥ 
idam manaḥ malinam vāsanāmaladūṣitaṃ sat | viśvarūpatayā idam jagat | 
tanoti | nātrānyaḥ kaścit kārakatvaṃ yātīti bhāvaḥ | svapnasya cātra 
dṛṣṭāntatvaṃ sphuṭam eva || MoT_4,20.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mano hi puruṣo rāma tan niyojyaṃ śubhe pathi /<br>
&nbsp;&nbsp;&nbsp;&nbsp;&nbsp;tajjayaikāntasādhyā hi sarvā jagati bhūtayaḥ // Mo_4,20.5 //<br>
niyojyam preraṇīyam | śubhe pathi vivekasvarūpe | hi yasmāt | jagati 
sarvāḥ vibhūtayaḥ bhogamokṣarūpāṇy aiśvaryāṇi | tasya manasaḥ | yaḥ 
jayaḥ śubhe pathi niyojanam | tena sādhyāḥ bhavanti || MoT_4,20.5 ||<br>
<br>
<br>
<br>
nanu śarīrasya puruṣatvena sthitatvāt kathaṃ cakṣuṣālabhyamānasya manasaḥ puruṣatvaṃ kathayasīty | atrāha<br>
&nbsp;&nbsp;&nbsp;&nbsp;&nbsp;śarīraṃ cet śarīraṃ syāt kathaṃ śukro mahāmatiḥ /<br>
&nbsp;&nbsp;&nbsp;&nbsp;&nbsp;agamad vividham bhedam bahudehasamudbhavam // Mo_4,20.6 //<br>
śarīram sthūlaśrīram | śarīram lakṣaṇayā puruṣaḥ | cet syāt | tadā saḥ 
śukraḥ | bahudehebhyaḥ samudbhavaḥ yasya | tādṛśam vividham bhedam | 
katham agamat | śarīrasyaikenaiva rūpeṇa sthitatvāt || MoT_4,20.6 ||<br>
<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;tasmāc cittaṃ hi puruṣaḥ puruṣaś cittam eva hi /<br>
&nbsp;&nbsp;&nbsp;&nbsp;&nbsp;yanmayaṃ ca bhavaty etat tad avāpnoty asaṃśayam // Mo_4,20.7 //<br>
hi niścaye | etat cittam | yanmayam yadviṣayānusandhānamayam || MoT_4,20.7 ||<br>
<br>
<br>
<br>
paramaphalitam āha<br>
&nbsp;&nbsp;&nbsp;&nbsp;&nbsp;yad atuccham anāyāsam anupādhi gatabhramam /<br>
&nbsp;&nbsp;&nbsp;&nbsp;&nbsp;yatnāt tadanusandhānaṃ kuru tattāṃ ca yāsyasi // Mo_4,20.8 //<br>
ataḥ yat vastu | atuccham anāyāsam āyāsasādhyatārahitam | anupādhi tathā
 gatabhramam | bhavati | tvam tadanusandhānaṃ kuru | tataḥ tattām 
atucchatvādidharmarahitavastubhāvam | yāsyasi || MoT_4,20.8 ||<br>
<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;abhipatati manaḥsthitiṃ śarīraṃ<br>
&nbsp;&nbsp;&nbsp;&nbsp;&nbsp;na tu vapurācaritam manaḥ prayāti /<br>
&nbsp;&nbsp;&nbsp;&nbsp;&nbsp;abhipatatu tavātra tena satyaṃ<br>
&nbsp;&nbsp;&nbsp;&nbsp;&nbsp;subhaga manaḥ prajahātv asatyam anyat // Mo_4,20.9 //<br>
spaṣṭam | iti śivam || MoT_4,20.9 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe viṃśaḥ sargaḥ ||20||<br>
<br>
<br>
<br>
<br>
*********************************************************************<br>
<br>
<br>
<br>
atra śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;bhagavan sarvadharmajña saṃśayo me mahān ayam /<br>
&nbsp;&nbsp;&nbsp;&nbsp;&nbsp;hṛdi vyāvartate lolaḥ kallola iva sāgare // Mo_4,21.1 //<br>
vyāvartate sphurati || MoT_4,21.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dikkālādyanavacchinne tate nitye nirāmaye /<br>
&nbsp;&nbsp;&nbsp;&nbsp;&nbsp;mlānā saṃvin manonāmnī kutaḥ keyam upasthitā // Mo_4,21.2 //<br>
dikkālādibhiḥ aparicchinne svaparicchedakasya paricchedaṃ kartum 
aśakyatvāt | ādiśabdena vastvādeḥ grahaṇam | tate vyāpake | nitye 
prākpradhvaṃsātyantābhāvarahite | nirāmaye kalanākhyarogarahite | mlānā 
saṅkalpavikalparūpatvena malinā | manonamnī | iyaṃ saṃvit saṃvidākhyaḥ 
spandaḥ | kutaḥ upasthitā | naitasyā upasthānam atra yuktam iti bhāvaḥ 
|| MoT_4,21.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yasmād anyan na nāmāsti na bhūtaṃ na bhaviṣyati /<br>
&nbsp;&nbsp;&nbsp;&nbsp;&nbsp;kutaḥ kīdṛk kathaṃ tasya kalaṅkaḥ kutra vidyate // Mo_4,21.3 //<br>
yasmāt śuddhacinmātratattvāt | anyat bhinnaṃ vastu | nāma niścaye | 
nāsti na bhūtaṃ na bhaviṣyati | tasya kalaṅkaḥ manorūpaḥ kalaṅkaḥ | 
kutaḥ vidyate kīdṛk vidyate kathaṃ vidyate | kutra vidyate sarvathā 
sambhavānupapatteḥ na vidyate ity arthaḥ || MoT_4,21.3 ||<br>
<br>
<br>
<br>
śrīvasiṣṭhaḥ uttaraṃ kathayati<br>
&nbsp;&nbsp;&nbsp;&nbsp;&nbsp;sādhu rāma tvayā proktaṃ jñātā te mokṣabhāginī /<br>
&nbsp;&nbsp;&nbsp;&nbsp;&nbsp;matir uttamaniḥṣyandā nandanasyeva mañjarī // Mo_4,21.4 //<br>
uttamaniḥṣyandā śreṣṭhapravāhā || MoT_4,21.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pūrvāparavicārārthatatpareyam matis tava /<br>
&nbsp;&nbsp;&nbsp;&nbsp;&nbsp;samprāpsyati padam proccair yat prāptaṃ śaṅkarādibhiḥ // Mo_4,21.5 //<br>
pūrvāparavicārarūpaḥ yaḥ arthaḥ | tatra parā | proccaiḥ padam mokṣākhyaṃ śreṣṭhaṃ sthānam || MoT_4,21.5 ||<br>
<br>
<br>
<br>
tarhi matpraśnasyottaraṃ kathayety | atrāha<br>
&nbsp;&nbsp;&nbsp;&nbsp;&nbsp;praśnasyāsya tu he rāma na kālas tava samprati /<br>
&nbsp;&nbsp;&nbsp;&nbsp;&nbsp;siddhāntaḥ kathyate yatra tatrāyam praśna ucyate // Mo_4,21.6 //<br>
mayāyam praśna ucyate kṛtottaraḥ sampādyate iti sambandhaḥ || MoT_4,21.6 ||<br>
<br>
<br>
<br>
nanu yadi siddhāntakāle 'sau praśnaḥ tava smṛtipathaṃ nāyāsyati tadā kiṃ kāryam ity | atrāha<br>
&nbsp;&nbsp;&nbsp;&nbsp;&nbsp;siddhāntakāle bhavatā praṣṭavyo 'ham idam padam /<br>
&nbsp;&nbsp;&nbsp;&nbsp;&nbsp;karāmalakavat tena siddhāntas te bhaviṣyati // Mo_4,21.7 //<br>
karāmalakavat prayatnarahitam || MoT_4,21.7 ||<br>
<br>
<br>
<br>
nanv asmin samaya eva kathaṃ na kathayasīty | atrāha<br>
&nbsp;&nbsp;&nbsp;&nbsp;&nbsp;siddhāntakāle praśnoktir eṣā tava virājate /<br>
&nbsp;&nbsp;&nbsp;&nbsp;&nbsp;prāvṛṣy eva hi kekoktir yuktā śaradi haṃsagīḥ // Mo_4,21.8 //<br>
spaṣṭam || MoT_4,21.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sahajo nīlimā vyomni śobhate prāvṛṣaḥ kṣaye /<br>
&nbsp;&nbsp;&nbsp;&nbsp;&nbsp;prāvṛṣi tu danūdagrapayodapaṭalotthitaḥ // Mo_4,21.9 //<br>
prāvṛṣaḥ kṣaye śaradi | tu pakṣāntare | prāvṛṣi nīlimā śobhate | 
kathambhūtaḥ | danuvat dānavamātṛvat | udagraṃ yat payodapaṭalam | 
tasmād utthitaḥ jātaḥ || MoT_4,21.9 ||<br>
<br>
<br>
<br>
etad upasaṃhṛtya prakṛtam evānusarati<br>
&nbsp;&nbsp;&nbsp;&nbsp;&nbsp;ayam prakṛta ārabdho manonirṇaya uttamaḥ /<br>
&nbsp;&nbsp;&nbsp;&nbsp;&nbsp;yadvaśāj janatājanma tad ākarṇaya suvrata // Mo_4,21.10 //<br>
ayam uttamaḥ manonirṇayaḥ asmābhiḥ ārabdhaḥ | kathambhūtaḥ | prakṛtaḥ 
prakaraṇavaśena prāptaḥ | enam eva śṛṇv iti bhāvaḥ | he suvrata | 
yadvaśāt janatājanma janasamūhajanma bhavati | tvam tad ākarṇaya śṛṇu | 
manonirṇayāṅgabhūtatvād iti bhāvaḥ || MoT_4,21.10 ||<br>
<br>
<br>
<br>
tad eva kathayati<br>
&nbsp;&nbsp;&nbsp;&nbsp;&nbsp;evam prakṛtir eveyam manomananadharmiṇī /<br>
&nbsp;&nbsp;&nbsp;&nbsp;&nbsp;karmeti rāma nirṇītaṃ sarvair eva mumukṣubhiḥ // Mo_4,21.11 //<br>
he rāma | evaṃ sati | pūrvasargokte niścaye paramārthatayā sthite sati |
 manasaḥ yat mananam anusandhānākhyo vyāpāraḥ | taddharmiṇī tatsvarūpiṇī
 | iyam prakṛtiḥ eva jagadupādānarūpā mūlaprakṛtir eva | sarvaiḥ 
mumukṣubhiḥ karmeti nirṇītam | manomananam eva karmeti piṇḍārthaḥ || 
MoT_4,21.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śṛṇu lakṣaṇabhedena tan nānāmatatāṃ katham /<br>
&nbsp;&nbsp;&nbsp;&nbsp;&nbsp;vāgmināṃ vadatāṃ yātaṃ citrābhiḥ śāstradṛṣṭibhiḥ // Mo_4,21.12 //<br>
tvaṃ śṛṇu | tat manomananarūpaṃ karma | lakṣaṇabhedena | vāgminām 
vādinām | nānāmatatām | kathaṃ yātam | tad eva kathayāmīti bhāvaḥ | 
vāgminām kathambhūtānām | citrābhiḥ nānāvidhābhiḥ | śāstradṛṣṭibhiḥ 
śāstrarūpābhiḥ dṛṣṭibhiḥ | vadatāṃ vivādaṃ kurvatām | anyathā matabhedo 
na syāt || MoT_4,21.12 ||<br>
<br>
<br>
<br>
tad eva kathayati<br>
&nbsp;&nbsp;&nbsp;&nbsp;&nbsp;yaṃ yam bhāvam upādatte mano mananacañcalam /<br>
&nbsp;&nbsp;&nbsp;&nbsp;&nbsp;taṃ tam eti ghanāmodamadhyasthaḥ pavano yathā // Mo_4,21.13 //<br>
mananena mananākhyena dharmeṇa | cañcalam nānāpadārthayāyi | manaḥ | yaṃ
 yam bhāvam śubham aśubhaṃ vā padārthamananodbhūtaṃ vāsanāviśeṣam | 
upādatte gṛhṇāti | taṃ tam eti tattadanusandhānamayo bhavatīty arthaḥ | 
ko yathā | pavanaḥ yathā | yathā ghanāmodamadhyasthaḥ pavanaḥ āmodam eti
 | tathety arthaḥ || MoT_4,21.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatas tam eva nirṇīya tam eva ca vikalpayan /<br>
&nbsp;&nbsp;&nbsp;&nbsp;&nbsp;antas tayā rañjanayā rañjayan svām ahaṅkṛtim // Mo_4,21.14 //<br>
&nbsp;&nbsp;&nbsp;&nbsp;&nbsp;tanniścayam upādāya tatraiva rasam ṛcchati /<br>
&nbsp;&nbsp;&nbsp;&nbsp;&nbsp;tanmayatvaṃ śarīre tu tato buddhīndriyeṣv api // Mo_4,21.15 //<br>
tataḥ tat manaḥ | tam eva bhāvam | nirṇīyānusandhāya | tathā niścitya | 
tam eva ca na tv anyat | vikalpayan punaḥ punaḥ parāmṛśan | tayā 
tadbhāvarūpayā | rañjanayā rāgadravyeṇa | svām ahaṅkṛtim nijām 
ahaṅkāravṛttim | rañjayan uparaktāṃ kurvan | mama kadā etat syāt iti 
parāmṛśann iti yāvat | tataḥ tanniścayam tasya bhāvasya niścayam | 
camatkārakāri idam ity evaṃrūpaṃ niścayam | upādāya | tatraiva tasmin 
śubhe aśubhe vā vāsanāviśeṣe eva | rasam āsvādam | āsaktim iti yāvat | 
ṛcchati gacchati | tataḥ tadanantaram | tu niścaye | śarīre tanmayatvam 
bhavati | anyathā tatsvarūpe bāhye padārthe pravṛttiparihārarūpāyāḥ 
ceṣṭāyā asambhavāt na kevalaṃ śarīre eva kiṃ tu buddhīndriyeṣv api 
tanmayatvam bhavati | anyathā teṣām api tatra punaḥ punaḥ 
svakriyākāritvāyogāt | karmendriyāṇāṃ tu śarīreṇaiva grahaṇam | tathā hi
 | bāhye puruṣaḥ prathamaṃ kapitthādikam bhuṅkte | tataḥ tasya manaḥ 
tasya phalasya vāsanām antaḥ dhārayati | tataḥ vāsanārūpasya 
tasyaivānusandhānam punaḥ punaḥ karoti | tataḥ vāsanārūpeṇa tena svām 
ahaṅkṛtiṃ rañjayati | tataḥ tadāśritāni buddhīndriyāṇy api tad eva 
pratisammukhāni bhavanti | tataḥ tadāśrayaṃ śarīraṃ tat praty eva ceṣṭāṃ
 karotīti | yugmam || MoT_4,21.14-15||<br>
<br>
<br>
<br>
nanu kutaḥ etad ity | atrāha<br>
&nbsp;&nbsp;&nbsp;&nbsp;&nbsp;yanmayaṃ hi mano rāma dehas tadanu tadvaśāt /<br>
&nbsp;&nbsp;&nbsp;&nbsp;&nbsp;tattām āyāti gandhāntaḥ pavano gandhatām iva // Mo_4,21.16 //<br>
yanmayam yadbhāvamayam | tattām tanmayatām || MoT_4,21.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;buddhīndriyeṣu valgatsu karmendriyagaṇas tataḥ /<br>
&nbsp;&nbsp;&nbsp;&nbsp;&nbsp;sphurati svata evorvīrajo lola ivānile // Mo_4,21.17 //<br>
sphurati svāṃ kriyām prati sammukhībhavati | svata eva preraṇāṃ vinā | 
karmendriyagaṇaḥ kim iva | urvīraja iva | yathā urvīrajaḥ anile lole 
sati | svata eva sphurati | tathety arthaḥ || MoT_4,21.17 ||<br>
<br>
<br>
&nbsp;&nbsp;&nbsp;&nbsp;&nbsp;karmendriyagaṇe kṣubdhe svaśaktim prathayaty alam /<br>
&nbsp;&nbsp;&nbsp;&nbsp;&nbsp;karma niṣpadyate sphāram pāṃsujālam ivānilāt // Mo_4,21.18 //<br>
svaśaktim svakāryam prati nijaṃ sāmarthyam | prathayati vistārayati | 
karma viṣayādānarūpaṃ karma | niṣpadyate sampadyate || MoT_4,21.18 ||<br>
<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;evaṃ hi manasaḥ karma karmabījam manaḥ smṛtam /<br>
&nbsp;&nbsp;&nbsp;&nbsp;&nbsp;abhinnaiva tayoḥ sattā yathā kusumagandhayoḥ // Mo_4,21.19 //<br>
evaṃ hi sati | manasaḥ manaḥsakāśāt | karma utpadyate iti śeṣaḥ | 
paṇḍitaiḥ | manaḥ | karmaiva bījam yasya | tat | tādṛśam | smṛtam | 
karmaṇaḥ manaḥ utpadyate iti bhāvaḥ | phalitam āhābhinneti | ataḥ etayoḥ
 karmamanasoḥ | sattā abhinnaiva bhavati | kayoḥ yathā | kusumagandhayoḥ
 yathā | na hi mano'nuvṛttiṃ vinā śarīrāśrayam bāhyam api karma 
sampadyate | na ca hi karmasādhitavāsanāmātrarūpatāṃ vinā mano nāma 
kiñcid astīti bhāvaḥ || MoT_4,21.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yādṛśam bhāvam ādatte dṛḍhābhyāsavaśān manaḥ /<br>
&nbsp;&nbsp;&nbsp;&nbsp;&nbsp;tathā spando 'sya karmākhyas tathā śākhā vimuñcati // Mo_4,21.20 //<br>
yādṛśam śubham aśubhaṃ vā | śākhāḥ saṅkalparūpāḥ || MoT_4,21.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tathā kriyāṃ tatphaladāṃ niṣpādayati cādarāt /<br>
&nbsp;&nbsp;&nbsp;&nbsp;&nbsp;tatas tad eva cāsvādam anubhūyāśu badhyate // Mo_4,21.21 //<br>
śarīradvāreṇeti śeṣaḥ | tad eva bhāvaviṣayīkṛtaṃ vastv eva | badhyate 
ghanataraṃ tadvāsanāviṣṭo bhavatīty arthaḥ || MoT_4,21.21 ||<br>
<br>
<br>
<br>
punar apy etad eva kathayati<br>
&nbsp;&nbsp;&nbsp;&nbsp;&nbsp;yaṃ yam bhāvam upādatte tat tad vastv iti vindati /<br>
&nbsp;&nbsp;&nbsp;&nbsp;&nbsp;tac chreyo 'nyat tu nāstīti niścayo 'sya prajāyate // Mo_4,21.22 //<br>
vastu satyabhūtam || MoT_4,21.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dharmārthakāmamokṣārtham prayatante sadaiva hi /<br>
&nbsp;&nbsp;&nbsp;&nbsp;&nbsp;manāṃsi dṛḍhabhāvāni pratipattyā svayaiva hi // Mo_4,21.23 //<br>
svayā pratipattyā na tu parapreraṇayā || MoT_4,21.23 ||<br>
<br>
<br>
<br>
yadartham iyam prakriyā kṛtā tad eva kathayati<br>
&nbsp;&nbsp;&nbsp;&nbsp;&nbsp;manobhiḥ kāpilānāṃ tu pratipattiṃ nijām alam /<br>
&nbsp;&nbsp;&nbsp;&nbsp;&nbsp;urarīkṛtya nirṇīya kalpitāḥ śāstradṛṣṭayaḥ // Mo_4,21.24 //<br>
kāpilānām kapilānusāriṇām | sāṅkhyānām iti yāvat | manobhiḥ | nijām 
pratipattim niścayam | urarīkṛtya |śāstradṛṣṭayaḥ 
prakṛtipuruṣapratipādikāḥ śāstradṛṣṭayaḥ | kalpitāḥ || MoT_4,21.24 ||<br>
<br>
<br>
<br>
kāpilān eva viśinaṣṭi<br>
&nbsp;&nbsp;&nbsp;&nbsp;&nbsp;mokṣe tu nānyathā prāptir iti bhāvitacetasaḥ /<br>
&nbsp;&nbsp;&nbsp;&nbsp;&nbsp;svāṃ dṛṣṭim pravivṛṇvantaḥ sthitāḥ svaniyamabhramaiḥ // Mo_4,21.25 //<br>
bhāvitam bhāvanāyuktam | cetaḥ yeṣām | te | svena kṛtā ye niyamabhramāḥ |
 taiḥ | eṣām api manovaśād eva matabhedo 'stīti bhāvaḥ || MoT_4,21.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vedāntavādino buddhyā brahmedam iti dṛḍhayā /<br>
&nbsp;&nbsp;&nbsp;&nbsp;&nbsp;yuktiṃ śamadamopetāṃ nirṇīya parikalpya ca // Mo_4,21.26 //<br>
&nbsp;&nbsp;&nbsp;&nbsp;&nbsp;muktau tu nānyathā prāptir iti bhāvitacetasaḥ /<br>
&nbsp;&nbsp;&nbsp;&nbsp;&nbsp;svāṃ dṛṣṭim pravivṛṇvantaḥ sthitāḥ svaniyamabhramaiḥ // Mo_4,21.27 //<br>
yuktim śravaṇādirūpam upāyam || MoT_4,21.26-27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vijñānavādino buddhyā sphuratsvabhramarūpayā /<br>
&nbsp;&nbsp;&nbsp;&nbsp;&nbsp;svāṃ dṛṣṭim pravivṛṇvanti svair eva niyamabhramaiḥ // Mo_4,21.28 //<br>
vijñānavādinaḥ vijñānādvaitavādinaḥ bauddhāḥ | svāṃ dṛṣṭim vijñānam 
evedam itirūpām | pravivṛṇvanti prakaṭīkurvanti || MoT_4,21.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ārhatādibhir anyaiś ca svayābhimatayecchayā /<br>
&nbsp;&nbsp;&nbsp;&nbsp;&nbsp;citrāś citrasamācārāḥ kalpitāḥ śāstradṛṣṭayaḥ // Mo_4,21.29 //<br>
ādiśabdena cārvākādīnāṃ grahaṇam || MoT_4,21.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nirnimittotthasaumyāmbubudbudaughair ivotthitaiḥ /<br>
&nbsp;&nbsp;&nbsp;&nbsp;&nbsp;svaniścayair iti prauḍhā nānākārā hi rītayaḥ // Mo_4,21.30 //<br>
nirnimittotthāḥ ye saumyāmbubudbudaughāḥ | tair iva akasmād | utthitair | ity arthaḥ | rītayaḥ śāstrarītayaḥ || MoT_4,21.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvāsām eva caitāsāṃ rītīnām eka ākaraḥ /<br>
&nbsp;&nbsp;&nbsp;&nbsp;&nbsp;mano nāma mahābāho maṇīnām iva sāgaraḥ // Mo_4,21.31 //<br>
sarvāsām sāṅkhyādipraṇītānām | ākaraḥ utpattisthānam || MoT_4,21.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na nimbekṣū kaṭusvādū śītoṣṇau nendupāvakau /<br>
&nbsp;&nbsp;&nbsp;&nbsp;&nbsp;yad yathā manasābhyastam upalabdhaṃ tathaiva tat // Mo_4,21.32 //<br>
kaṭusvādū tiktamadhurau | anyathā cittavṛttibhedena heyopādeyatvaṃ na 
syāt | yad eva hi yasya heyatvena sthitaṃ tad evānyasyopādeyatayā || 
MoT_4,21.32 ||<br>
<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;yas tv akṛtrima ānandas tadartham prayateta na vai /<br>
&nbsp;&nbsp;&nbsp;&nbsp;&nbsp;manas tanmayatāṃ neyaṃ tenāsau samavāpyate // Mo_4,21.33 //<br>
ata ity adhyāhāryam | yataḥ kasmiṃścid api bāhye vastuni svabhāvena 
svādutā nāsti | ataḥ yaḥ akṛtrimaḥ bhogādiviṣayanirapekṣatvena 
sthitatvāt svābhāvikaḥ | ānandaḥ svātmarūpaḥ ānandaḥ | bhavati | puruṣaḥ
 tadartham | vai niścaye | yateta | nanu kena yatnenāsau prāpyate ity | 
atrāha mana iti | puruṣeṇa manaḥ saṅkalpātmakaṃ cittam | tanmayatām 
svātmabhūtānandarūpatām | neyam | adhyātmaśāstropadiṣṭamārgeṇa 
tatparāmarśaikapravaṇaṃ kāryam ity arthaḥ | tena manasaḥ 
tanmayatvanayanamātreṇa yatnenāsau akṛtrimaḥ ānandaḥ | prāpyate || 
MoT_4,21.33 ||<br>
<br>
<br>
<br>
nanu sukhaduḥkhavaśīkṛtam manaḥ kathaṃ tanmayatāṃ neyam ity | atrāha<br>
&nbsp;&nbsp;&nbsp;&nbsp;&nbsp;dṛśyaṃ saṃsāraḍimbasthaṃ tuccham parijahan manaḥ /<br>
&nbsp;&nbsp;&nbsp;&nbsp;&nbsp;tajjābhyāṃ sukhaduḥkhābhyāṃ nāvaśaḥ parikṛṣyate // Mo_4,21.34 //<br>
saṃsāra eva ḍimbaḥ bālaḥ | tatra tiṣṭhatīti tādṛśam | dṛśyam 
dṛśikriyāviṣayam bhāvajātam | jahat svaunmukhyāviṣayatāṃ nayat | manaḥ |
 tajjābhyām dṛśyotpannābhyām | sukhaduḥkhābhyām | nāvaśaḥ parikṛṣyate na
 balātkāreṇāsvādhīnīkriyate | avaśa iti āviṣṭaliṅgam || MoT_4,21.34 ||<br>
<br>
<br>
<br>
nanu dṛśye ko doṣo 'stīty | atrāha<br>
&nbsp;&nbsp;&nbsp;&nbsp;&nbsp;apavitram asadrūpam mohanam bhayakāraṇam /<br>
&nbsp;&nbsp;&nbsp;&nbsp;&nbsp;dṛśyam ābhāsam ābhogi bandham mā bhāvayānagha // Mo_4,21.35 //<br>
anagha | dṛśyabhāvanānarhatvaṃ dṛśyam mā bhāvaya mano'nusandhānaviṣayam 
mā kuru | kimarthaṃ na bhāvayāmīty apekṣāyāṃ viśeṣaṇāny āha apavitram 
ityādi | apavitram rāgādirūpapāpotpādakatvāt pavitratārahitam | 
asadrūpam kiṃrūpam iti vicārāsahatvāt pāramārthikasattārahitam | mohanam
 anātmany ātmatvarūpamohotpādakam | bhayakāraṇam 
mṛtyādyupādānabhayahetum | ābhāsam ābhāsamātrasvarūpam | na tu vastutayā
 sthitam | ābhogi vistārayuktam | bandham ātmajñānam prati rodhakatvāt 
bandhasvarūpam || MoT_4,21.35 ||<br>
<br>
<br>
<br>
&nbsp;&nbsp;&nbsp;&nbsp;&nbsp;māyaiṣā sā hy avidyaiṣā bhāvanaiṣā bhayāvahā /<br>
&nbsp;&nbsp;&nbsp;&nbsp;&nbsp;saṃvidas tanmayatvaṃ yat tat karmeti vidur budhāḥ // Mo_4,21.36 //<br>
eṣā dṛśyabhāvanā | sā svasiddhā | māyā bhavati | eṣā avidyā bhavati | 
eṣā bhayāvahā bhāvanā vāsanā | bhavati | nanu tarhi karma kiṃrūpam 
astīty | atrāha saṃvida iti | saṃvidaḥ manorūpāyāḥ saṃvidaḥ | 
tanmayatvam dṛśyamayatvam | yad bhavati | budhāḥ tat karmeti viduḥ | 
karmāpi eṣaiveti bhāvaḥ || MoT_4,21.36 ||<br>
<br>
<br>
<br>
nanu manaḥ kiṃrūpam asti yena kṛtā dṛśyabhāvanā māyādināmatvenoktety | atrāha<br>
&nbsp;&nbsp;&nbsp;&nbsp;&nbsp;draṣṭur dṛśyaikatānatvaṃ viddhi tvam mohanam manaḥ /<br>
&nbsp;&nbsp;&nbsp;&nbsp;&nbsp;bhramāyaiva ca tan mithyā mahīmakkolakarmavat // Mo_4,21.37 //<br>
draṣṭuḥ dṛśikriyākartuḥ | dṛśyaikatānatvam dṛśyam prati sammukhatām | 
mohanam mohakāri | mano viddhi | tat bhramāya bhramotpādāya sat | mithyā
 bhavati | ābhāsamātratvena vastusat na bhavatīty arthaḥ | katham | 
mahyām mṛttikāyām | makkolakarma sudhālepaḥ | tadvat | yathā mṛttikāyāṃ 
kṛtasudhālepaḥ vastutaḥ san nāsti | mṛttikāyāḥ eva tathā sthitatvāt 
sudhāyāḥ lepatayaiva bhāvāt | tathā cinmātre bhāsamānam manaḥ vastutaḥ 
nāsti cinmātrasyaiva tathā sthitatvāt ity arthaḥ || MoT_4,21.37 ||<br>
<br>
<br>
<br>
nanu kathaṃ draṣṭṛdṛśyaikatānatārūpam manaḥ mithyārūpam astīty | atrāha<br>
&nbsp;&nbsp;&nbsp;&nbsp;&nbsp;dṛśyatanmayatā yaiṣā svabhāvasyānubhūyate /<br>
&nbsp;&nbsp;&nbsp;&nbsp;&nbsp;saṃsāramadirā seyam avidyety ucyate budhaiḥ // Mo_4,21.38 //<br>
asmābhiḥ | svabhāvasya draṣṭṛrūpasya svabhāvasya | yā dṛśyatanmayatā 
dṛśyaikatānatā | dṛśyate | budhaiḥ sā iyam bhramotpādakatvāt 
saṃsāramadirārūpā avidyeti ucyate | ato manaḥ avidyārūpam evāvastubhūtam
 ity arthaḥ || MoT_4,21.38 ||<br>
<br>
<br>
<br>
ko 'narthaḥ anayāvidyayā kriyate ity | atrāha<br>
&nbsp;&nbsp;&nbsp;&nbsp;&nbsp;anayopahato lokaḥ kalyāṇaṃ nādhigacchati /<br>
&nbsp;&nbsp;&nbsp;&nbsp;&nbsp;bhāsvaraṃ tapanālokam paṭalāndhekṣaṇo yathā // Mo_4,21.39 //<br>
anayā draṣṭuḥ dṛśyatanmayatārūpayā | avidyayā | kalyāṇam svātmani viśrāntirūpam | paṭalam netrarogaviśeṣaḥ || MoT_4,21.39 ||<br>
<br>
<br>
<br>
nanu sā kuta utpadyata ity | atrāha<br>
&nbsp;&nbsp;&nbsp;&nbsp;&nbsp;svayam utpadyate sā ca saṅkalpād vyomavṛkṣavat /<br>
&nbsp;&nbsp;&nbsp;&nbsp;&nbsp;asaṅkalpanamātreṇa svayam eva vinaśyati // Mo_4,21.40 //<br>
utpadyate prādurbhavati | nanu sā kathaṃ naśyati ity | 
atrāhāsaṅkalpanamātreti | asaṅkalpanamātreṇa saṅkalpākaraṇamātreṇa | ata
 evāha svayam iti | na hi asaṅkalpanaṃ yatnaḥ | api tu saṅkalpanam eva 
|| MoT_4,21.40 ||<br>
<br>
<br>
<br>
nanv avidyānāśena kiṃ sampadyate ity | atrāha<br>
&nbsp;&nbsp;&nbsp;&nbsp;&nbsp;asaṅkalpanamātreṇa bhāvanāyām mahāmate /<br>
&nbsp;&nbsp;&nbsp;&nbsp;&nbsp;kṣīṇāyāṃ svaprasādena vimarśena vilāsinā // Mo_4,21.41 //<br>
&nbsp;&nbsp;&nbsp;&nbsp;&nbsp;asaṃsaṅge padārtheṣu sarveṣu sthiratāṃ gate /<br>
&nbsp;&nbsp;&nbsp;&nbsp;&nbsp;satyadṛṣṭau prasannāyām asatye kṣayam āgate // Mo_4,21.42 //<br>
&nbsp;&nbsp;&nbsp;&nbsp;&nbsp;nirvikalpacid acchātmā sa ātmā samavāpyate /<br>
&nbsp;&nbsp;&nbsp;&nbsp;&nbsp;nāsattā yasya no sattā na sukhaṃ nāpi duḥkhitā // Mo_4,21.43 //<br>
bhāvanāyām avidyāyām | vimarśena svātmavicāreṇa | kathambhūtena | 
svaprasādena svātmaprasādenotpanneneti śeṣaḥ | punaḥ kathambhūtena | 
vilāsinā vistārayuktena | asaṃsaṅge anāsaktau | satyaviṣayā dṛṣṭiḥ 
satyadṛṣṭiḥ | tasyām prasannāyām | siddhāyām iti yāvat | asatye 
asatyabhūte dṛśye ity arthaḥ | ātmā kathambhūtaḥ | nirvikalpaḥ 
dṛśyaviṣayavikalpaniṣkrāntā yā cit tadrūpaḥ | acchaḥ ātmā svarūpaṃ yasya
 | tādṛśaḥ | na tu acidrūpadehādisvarūpa ity arthaḥ | ato nāvidyānāśasya
 vaiphalyam iti bhāvaḥ | kīdṛśo 'sāv ātmety apekṣāyām āha nāsatteti | 
yasya ātmanaḥ | asattā na bhavati | sarveṣām ātmatvena sphuraṇāt | na hi
 kaścin nāham asmīti bravīti | bruvāṇaś copahāsapātram eva | tathā sattā
 no bhavati | bāhyāntaḥkaraṇāviṣayatvāt śaśaśṛṅgavat | sukham lakṣaṇayā 
sukhitā | na bhavati | sukhāder antaḥkaraṇādhikaraṇatvād | anyathā 
suṣuptādāv api bhānaprasaṅgāt | duḥkhitā duḥkhādhikaraṇatvam | na 
bhavati | proktahetoḥ || MoT_4,21.41-43 ||<br>
<br>
<br>
<br>
punaḥ kiṃ tatrāsti ity | atrāha<br>
&nbsp;&nbsp;&nbsp;&nbsp;&nbsp;kevalaṃ kevalībhāvo yasyāntar upalabhyate /<br>
&nbsp;&nbsp;&nbsp;&nbsp;&nbsp;abhavyayā bhāvanayā na cittendriyadṛṣṭibhiḥ // Mo_4,21.44 //<br>
samyagjñānayuktena puruṣeṇa | yasyātmanaḥ | antaḥ svabhittau | 
kevalībhāvaḥ śuddhacinmātratāṃ vinā samastābhāvaḥ | kevalaṃ labhyate | 
upacārāl labhyate ity uktiḥ | labdhaikarūpasya labhyatāyogāt | 
paramārthas tu labhyānapekṣam | labdhṛtvam api tatra na yuktam ity alam 
vikalpāpādikayā vācā | tanmuvraṇayā vā abhavyayā bhāvanayā na labhyate |
 cittendriyadṛṣṭibhiś ca na labhyate || MoT_4,21.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ātmano 'nanyabhūtābhir api yaḥ parivarjitaḥ /<br>
&nbsp;&nbsp;&nbsp;&nbsp;&nbsp;vāsanābhir anantābhir vyomeva vanarājibhiḥ // Mo_4,21.45 //<br>
yaḥ ātmā | ātmanaḥ ananyabhūtābhir api svasvarūpabhūtābhir api | 
vāsanābhiḥ parivarjitaḥ bhavati | śuddhacinmātrasvarūpatvāt | vāsanānāṃ 
cātmarūpatvaṃ tadviṣayatvaṃ vināsiddhabhāvaprayuktam eva jñeyam | na hi 
cinmātrāviṣayīkṛtā vāsanā vāsanā bhavati | viṣayīkṛtiś ca svasambandhina
 eva yuktā | sambandhaś ca vicāritaḥ san ekatāyāṃ viśrāmyati | dvitve tu
 virodhalabdhasiddheḥ dvitvād eva sambandhānupapatteḥ | na hi 
viruddhayoḥ tamaḥprakāśayoḥ sambandhaḥ yukta ity alam bahunā | yaḥ kim 
iva | vyoma iva | yathā vyoma vanarājibhiḥ parivarjitaḥ bhavati | 
tathety arthaḥ || MoT_4,21.45 ||<br>
<br>
<br>
<br>
nanu yadi kevalaḥ sa evātmāsti tarhi dṛśyarūpaḥ bandhaḥ kuta āgata ity | atrāha<br>
&nbsp;&nbsp;&nbsp;&nbsp;&nbsp;sandigdhāyāṃ yathā rajjvāṃ sarpatvaṃ tadvad eva hi /<br>
&nbsp;&nbsp;&nbsp;&nbsp;&nbsp;cidākāśātmanā bandhas tv abaddhenaiva kalpitaḥ // Mo_4,21.46 //<br>
yathā puruṣeṇa sandigdhāyāṃ rajjvāṃ sarpatvam kalpyate | hi niścaye | 
tadvad eva cidākāśātmanā cidākāśasvarūpeṇātmanā | abaddhenaiva satā | 
bandhaḥ dṛśyākhyo bandhaḥ | kalpitaḥ kalpanayā sampāditaḥ || MoT_4,21.46
 ||<br>
<br>
<br>
<br>
nanu kalpita eṣa bandhaḥ kathaṃ naśyatīty | atrāha<br>
&nbsp;&nbsp;&nbsp;&nbsp;&nbsp;kalpitaṃ kalpitaṃ vastu pratikalpanayānyayā /<br>
&nbsp;&nbsp;&nbsp;&nbsp;&nbsp;tad evānyatvam ādatte kham ahorātrayor iva // Mo_4,21.47 //<br>
kalpitaṃ kalpitaṃ vastu sarvaṃ kalpitavastu | anyayā svasmād bhinnayā | 
pratikalpanayā | tad eva sat | anyatām ādatte | kim iva | kham iva | 
yathā kham ahorātrayoḥ tad eva sat anyatām ādatte | tathety arthaḥ | 
ataḥ pratikalpanayaiva kalpitasya nāśa iti bhāvaḥ || MoT_4,21.47 ||<br>
<br>
<br>
<br>
nanv atucchatvādiguṇaviśiṣṭaḥ kalpito nāstīti kathaṃ saḥ kalpyate yena 
tucchatvādiguṇaviśiṣṭasaṃsārakalpanā naśyati | na ca kalpanāṃ vinā 
kalpanāyāḥ nāśaḥ śakyakriyaḥ ayasaḥ ivāyo vinety | atrāha<br>
&nbsp;&nbsp;&nbsp;&nbsp;&nbsp;yad atuccham anāyāsam anupādhi gatabhramam /<br>
&nbsp;&nbsp;&nbsp;&nbsp;&nbsp;tat tatkalpanayā tādṛk tat sukhāyaiva kalpate // Mo_4,21.48 //<br>
yat vastu | atuccham tucchaguṇarahitam | anāyāsam āyāsasādhyatvarahitam |
 anupādhi upādhitvenābhimatasyāpi tattāvyabhicārāt upādhirahitam | 
gatabhramam śuddhasatyabodhasvarūpatvāt bhramasparśarahitam | bhavati | 
tat tad vastu | tatkalpanayā tasyātucchatvādeḥ kalpanayā eva | tādṛk 
atucchādirūpam | bhavati | śuddhe svarūpe 
tucchatvātucchatvādisāpekṣaśabdāvakāśābhāvāt | nanu tarhi tad api heyam 
evety | atrāha tat sukhāyaiveti | tat atucchatvādiguṇakaṃ vastu kalpitam
 api | sukhāyaiva tucchatvātucchatvarahitaśuddhasvarūpaviśrāntaya eva | 
bhavati | tathā cātucchatvādiguṇakakalpanayā pratipakṣabhūtayā 
tucchatvādiguṇakakalpanā nāśayituṃ śākyeti bhāvaḥ || MoT_4,21.48 ||<br>
<br>
<br>
<br>
nanu satyabhūtasya dṛśyarūpasya bandhasya kathaṃ kalpanāmātreṇa nāśaḥ śakyakriyaḥ ity | atrāha<br>
&nbsp;&nbsp;&nbsp;&nbsp;&nbsp;śūnya eva kusūle 'ntaḥ siṃho 'stīti bhayaṃ yathā /<br>
&nbsp;&nbsp;&nbsp;&nbsp;&nbsp;śūnya eva śarīre 'ntar baddho 'smīti bhayaṃ tathā // Mo_4,21.49 //<br>
kusūlaḥ siṃhabandhanārthaṃ yantrarūpaṃ koṣṭhakam | dṛśyarūpo bandhaḥ 
satyo 'pi bhavatu | tathāpi paramārthataḥ śuddhacidrūpasya bhavataḥ saḥ 
bandhakārī na bhavati | na hy ambaraṃ rajjubhiḥ badhyate iti bhāvaḥ || 
MoT_4,21.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathā śūnye kusūle 'ntaḥ prekṣya siṃho na labhyate /<br>
&nbsp;&nbsp;&nbsp;&nbsp;&nbsp;tathā saṃsārabandhārhaḥ prekṣitaḥ san na labhyate // Mo_4,21.50 //<br>
spaṣṭam || MoT_4,21.50 ||<br>
<br>
<br>
<br>
nanu tarhi idaṃ jagat ayam aham ity evam bandhabadhyarūpā pratītiḥ katham astīty | atrāha<br>
&nbsp;&nbsp;&nbsp;&nbsp;&nbsp;idaṃ jagad ayaṃ cāham itīyam bhrāntir utthitā /<br>
&nbsp;&nbsp;&nbsp;&nbsp;&nbsp;bālānāṃ śyāmale kāle chāyā vaitālikī yathā // Mo_4,21.51 //<br>
śyāmale kāle rātrau | idaṃ jagat ayam aham ity evaṃrūpā pratītiḥ | bhrāntir evotthitā bhavati iti piṇḍārthaḥ || MoT_4,21.51 ||<br>
<br>
<br>
<br>
nanu etādṛśī bhrāntiḥ katham utthitety | atrāha<br>
&nbsp;&nbsp;&nbsp;&nbsp;&nbsp;kalpanāvaśato jantor bhāvābhāvāḥ śubhāśubhāḥ /<br>
&nbsp;&nbsp;&nbsp;&nbsp;&nbsp;kṣaṇād asattām āyānti sattām api punaḥ punaḥ // Mo_4,21.52 //<br>
kalpanāvaśataḥ svavikalpavaśataḥ || MoT_4,21.52 ||<br>
<br>
<br>
<br>
etad eva viśeṣataḥ kathayati<br>
&nbsp;&nbsp;&nbsp;&nbsp;&nbsp;mātaiva gṛhiṇībhāvagṛhītā kaṇṭhalambinī /<br>
&nbsp;&nbsp;&nbsp;&nbsp;&nbsp;karoti gṛhiṇīkāryaṃ suratānandadāyinī // Mo_4,21.53 //<br>
bhrameṇeti śeṣaḥ || MoT_4,21.53 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kāntaiva mātṛbhāvena gṛhītākaṇṭhalambinī /<br>
&nbsp;&nbsp;&nbsp;&nbsp;&nbsp;dūraṃ vismārayaty eva manmathonmādabhāvanām // Mo_4,21.54 //<br>
ihāpi bhrameṇeti śeṣaḥ | iyaṃ cāvasthā madhyamapāpiprabhṛtīnāṃ jñeyā | mahāpāpināṃ tu atrāpi ratir eva jāyate || MoT_4,21.54 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;bhāvānusāriphaladam padārthaugham avekṣya ca /<br>
&nbsp;&nbsp;&nbsp;&nbsp;&nbsp;na jñeneha padārtheṣu rūpam ekam udīryate // Mo_4,21.55 //<br>
jñena padārthatattvajñena puruṣeṇa | padārthaugham bhāvānusāriphalaṃ 
dadātīti tādṛśam | avekṣya | iha loke | padārtheṣv ekaṃ rūpaṃ na 
udīryate na kathyate || MoT_4,21.55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dṛḍhabhāvanayā ceto yad yathā bhāvayaty alam /<br>
&nbsp;&nbsp;&nbsp;&nbsp;&nbsp;tat tatphalaṃ tadākāraṃ tāvatkālam prapaśyati // Mo_4,21.56 //<br>
cetaḥ | yat vastu | dṛḍhabhāvanayā yathā bhāvayati anusandhatte | 
tatphalam bhāvanāphalabhūtam | tat | tadākāram | tāvatkālam tasmin 
samaye | prapaśyati | svapnaś cātra dṛṣṭāntatvena jñeyaḥ || MoT_4,21.56 
||<br>
<br>
<br>
<br>
siddhāntaṃ kathayati<br>
&nbsp;&nbsp;&nbsp;&nbsp;&nbsp;na tad asti na yat satyaṃ na tad asti na yan mṛṣā /<br>
&nbsp;&nbsp;&nbsp;&nbsp;&nbsp;yad yathā yena nirṇītaṃ tat tathā tena lakṣyate // Mo_4,21.57 //<br>
nirṇīṭam bhāvitam | anyathā ekam eva vastu ekasya harṣadam anyasya duḥkhadaṃ na syād iti bhāvaḥ || MoT_4,21.57 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhāvitākāśamātaṅgaṃ vyomahastitayā manaḥ /<br>
&nbsp;&nbsp;&nbsp;&nbsp;&nbsp;vyomakānanamātaṅgīṃ vyomasthām anudhāvati // Mo_4,21.58 //<br>
bhāvitākāśamātaṅgam sat | manaḥ | vyomahastitayā vyomahastibhāvena | 
vyomahastī bhūtveti yāvat | vyomakānanamātaṅgīm anudhāvati | 
kathambhūtām | kānanādhārabhūte vyomni tiṣṭhatīti tādṛśīm || MoT_4,21.58
 ||<br>
<br>
<br>
paramaphalitam āha<br>
&nbsp;&nbsp;&nbsp;&nbsp;&nbsp;tasmāt saṅkalpam eva tvaṃ sarvabhāvamayātmakam /<br>
&nbsp;&nbsp;&nbsp;&nbsp;&nbsp;tyaja rāghava susvasthaḥ svātmanaiva bhavātmani // Mo_4,21.59 //<br>
sarvabhāvamayaḥ sarvapadārthasvarūpaḥ | ātmā yasya | tat | saṅkalpa eva 
hi bahiḥ nānākāraiḥ sphurati | tyaja mā prādurbhāvaya | prādurbhūte 'pi 
upekṣām eva kurv ity arthaḥ | na hi sarvathā tyāgaḥ videhamuktiṃ yāvat 
śakyakriyaḥ || MoT_4,21.59 ||<br>
<br>
<br>
<br>
nanu katham āgacchantaṃ saṅkalpaṃ tyajāmīty | atrāha<br>
&nbsp;&nbsp;&nbsp;&nbsp;&nbsp;maṇir hi pratibimbānām pratiṣedhakriyām prati /<br>
&nbsp;&nbsp;&nbsp;&nbsp;&nbsp;aśakto jaḍabhāvena na tu rāma bhavādṛśaḥ // Mo_4,21.60 //<br>
jaḍabhāvena jaḍatayā | bhavādṛśaḥ tvādṛkcetanaḥ | saṅkalpatyāgo hi 
saṃvedanasādhyaḥ | tac ca tavāsty eveti bhāvaḥ || MoT_4,21.60 ||<br>
<br>
<br>
<br>
tyāgopāyaṃ kathayati<br>
&nbsp;&nbsp;&nbsp;&nbsp;&nbsp;yad yan manomaṇau rāma taveha pratibimbati /<br>
&nbsp;&nbsp;&nbsp;&nbsp;&nbsp;tad avastv iti nirṇīya mā tenāgaccha rañjanām // Mo_4,21.61 //<br>
rañjanām uparaktatvam || MoT_4,21.61 ||<br>
<br>
<br>
<br>
upāyāntaraṃ kathayati<br>
&nbsp;&nbsp;&nbsp;&nbsp;&nbsp;tad eva satyam iti vāpy abhinnam paramātmanaḥ /<br>
&nbsp;&nbsp;&nbsp;&nbsp;&nbsp;manvānas tvam anādyantam bhāvayātmānam ātmanā // Mo_4,21.62 //<br>
sarvasya paramātmanaḥ abhinnatvabhāvanena hi anādyantātmabhāvanam eva sampadyate || MoT_4,21.62 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cetasi pratibimbanti ye bhāvās tava rāghava /<br>
&nbsp;&nbsp;&nbsp;&nbsp;&nbsp;rañjayantv anyasaktātman mā te tvāṃ sphaṭikaṃ yathā // Mo_4,21.63 //<br>
he rāghava | kathambhūta | anyasmin bhāvebhyaḥ bhinnasvarūpe paramātmani
 | saktaḥ ātmā manaḥ yasya | tādṛśa | anyathā 
pratibimbitabhāvarañjanābhāvo na yukta iti bhāvaḥ | tvām kaṃ yathā | 
sphaṭikaṃ yathā | yathā anyarāgayuktaṃ sphaṭikam anyarāgakṛtā rañjanā na
 rañjayati | tathety arthaḥ || MoT_4,21.63 ||<br>
<br>
<br>
<br>
nanu kathaṃ rañjanābhāvo dehaṃ tāvat śakya ity | atra sargāntaślokena kathayati<br>
&nbsp;&nbsp;&nbsp;&nbsp;&nbsp;sphaṭikam apamalaṃ yathā viśanti<br>
&nbsp;&nbsp;&nbsp;&nbsp;&nbsp;prakaṭatayā navarañjanā vicitrāḥ /<br>
&nbsp;&nbsp;&nbsp;&nbsp;&nbsp;iha hi vimananaṃ tathā viśantu<br>
&nbsp;&nbsp;&nbsp;&nbsp;&nbsp;prakaṭatayā bhuvaṇaiṣaṇā bhavantam // Mo_4,21.64 //<br>
vimananam mananākhyamanodharmarahitam | yathā nirmalaṃ sphaṭikaṃ 
vicitrāḥ rañjanā viśanti | tathā mananāparaparyāyānusandhānarāhityena 
śuddham bhavantam api padārthasaṅkalpanārūpāḥ rañjanā viśantv iti 
piṇḍārthaḥ | lepākāriṇī rañjanā yady āyāti tadā na kācid dhānir iti 
bhāvaḥ | iti śivam || MoT_4,21.64 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ekaviṃśaḥ sargaḥ ||21||<br>
<br>
<br>
<br>
<br>
*********************************************************************<br>
<br>
<br>
<br>
pūrvoktam evārthaṃ sthitiprakaraṇavācyatayā sthitatvāt punar api kathayati<br>
&nbsp;&nbsp;&nbsp;&nbsp;&nbsp;jantoḥ kṛtavicārasya vigaladvṛtticetasaḥ /<br>
&nbsp;&nbsp;&nbsp;&nbsp;&nbsp;mananaṃ tyajato jñatvāt kiñcit parigatātmanaḥ // Mo_4,22.1 //<br>
&nbsp;&nbsp;&nbsp;&nbsp;&nbsp;dṛśyaṃ santyajato heyam upādeyam upeyuṣaḥ /<br>
&nbsp;&nbsp;&nbsp;&nbsp;&nbsp;draṣṭāram paśyato dṛśyam adraṣṭāram apaśyataḥ // Mo_4,22.2 //<br>
&nbsp;&nbsp;&nbsp;&nbsp;&nbsp;asuptasya pare tattve jāgarūkasya jīvataḥ /<br>
&nbsp;&nbsp;&nbsp;&nbsp;&nbsp;suptasya ghanasammohamaye saṃsāravartmani // Mo_4,22.3 //<br>
&nbsp;&nbsp;&nbsp;&nbsp;&nbsp;paryantātyantavairasyād araseṣu raseṣv api /<br>
&nbsp;&nbsp;&nbsp;&nbsp;&nbsp;bhogeṣv ābhogaramyeṣu nīrasasya nirāśiṣaḥ // Mo_4,22.4 //<br>
&nbsp;&nbsp;&nbsp;&nbsp;&nbsp;vrajaty ātmāmbhasaikatvaṃ jīrṇajāḍye manasy alam /<br>
&nbsp;&nbsp;&nbsp;&nbsp;&nbsp;galaty apagatāsaṅge himapūra ivātape // Mo_4,22.5 //<br>
&nbsp;&nbsp;&nbsp;&nbsp;&nbsp;taraṅgitāsu kallolajālalolāntarāsu ca /<br>
&nbsp;&nbsp;&nbsp;&nbsp;&nbsp;śāmyantīṣv atha tṛṣṇāsu nadīṣv iva ghanātyaye // Mo_4,22.6 //<br>
&nbsp;&nbsp;&nbsp;&nbsp;&nbsp;saṃsāravāsanājāle khagajāla ivākhunā /<br>
&nbsp;&nbsp;&nbsp;&nbsp;&nbsp;troṭite cādṛḍhagranthiśleṣe vairasyaraṃhasā // Mo_4,22.7 //<br>
&nbsp;&nbsp;&nbsp;&nbsp;&nbsp;katakam phalam āsādya yathā vāri prasīdati /<br>
&nbsp;&nbsp;&nbsp;&nbsp;&nbsp;tathā vijñānavaśataḥ svabhāvaḥ samprasīdati // Mo_4,22.8 //<br>
jantoḥ puruṣasya | vijñānavaśataḥ śuddhātmajñānavaśena | svabhāvaḥ 
svasvarūpam | tathā prasīdati nirmalībhavati | tathā katham | yathā 
katakam phalam āsādya vāri prasīdati | keṣu satsu prasīdatīty apekṣāyām 
āha vrajaty ātmetyādi | apagatāsaṅge naṣṭāsaktyākhyadoṣe | jīrṇajāḍye 
jāḍyanirgate | ata eva galati galanonmukhe | manasi | ātmāmbhasā 
paramātmākhyajalena saha | ekatvaṃ vrajati sati | kasminn iva | ātape 
tāpadeśe | sthite himapūre iva | punaḥ kāsu satīṣu | atha tadanantaram |
 tṛṣṇāsu śāmyantīṣu satīṣu | kathambhūtāsu | taraṅgitāsu vṛddhiyuktāsu |
 kallolajālaiḥ vikalpasvarūpaiḥ kallolasamūhaiḥ | lolam antaram yāsām | 
tāḥ | tādṛśīṣu | kāsv iva | nadīṣv iva | yathā tāḥ ghanātyaye śaradi | 
śāmyanti | tathety arthaḥ | punaḥ kasmin sati | saṃsāravāsanājāle 
vairasyaraṃhasā ākhunā iva khagajāle troṭite sati | kathambhūte | 
adṛḍhaḥ | granthīnām kāmādirūpāṇāṃ granthīnām | śleṣaḥ sambandhaḥ yasya |
 tādṛśe | jantoḥ kathambhūtasya | kṛtaḥ vicāraḥ ko 'haṃ kasya saṃsāra 
ity evaṃrūpaḥ vivekaḥ yena | tādṛśasya | vigaladvṛtticetaḥ yasya | 
tādṛśasya | jñasyaiva hi mananatyāge śaktir astīti jñatvād ity uktam | 
kiñcit parokṣatayā | na tv aparokṣatayety arthaḥ | upādeyam arthāt 
śuddhadraṣṭṛrūpam | dṛśyam | draṣṭāram draṣṭṛrūpam | paśyataḥ | 
adraṣṭāram draṣṭṛvyatiriktam | apaśyataḥ | raseṣv api suptasyeti yojyam |
 nirāśiṣaḥ āśārahitasya | kulakam || MoT_4,22.1-8||<br>
<br>
<br>
<br>
anyat kiṃ tasya sampatsyate ity | atrāha<br>
&nbsp;&nbsp;&nbsp;&nbsp;&nbsp;nīrāgaṃ nirupāsaṅgaṃ nirdvandvaṃ nirupāśrayam /<br>
&nbsp;&nbsp;&nbsp;&nbsp;&nbsp;viniryāti mano mohād vihagaḥ pañjarād iva // Mo_4,22.9 //<br>
nirupāsaṅgam āsaktirahitam | nirupāśrayam nirapekṣam | mohāt anātmany ātmābhimānarūpād avicārāt || MoT_4,22.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śāntasandehadaurātmyaṃ gatakautukavibhramam /<br>
&nbsp;&nbsp;&nbsp;&nbsp;&nbsp;paripūrṇāntaraṃ cetaḥ pūrṇendur iva rājate // Mo_4,22.10 //<br>
kautukam atra padārthaviṣayaṃ jñeyam | paripūrṇam sahajānandanirbharam | antaram yasya | tādṛśam || MoT_4,22.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;janitottamasaundaryā dūrodastanatonnatā /<br>
&nbsp;&nbsp;&nbsp;&nbsp;&nbsp;samatodeti sarvatra śāntavāta ivārṇave // Mo_4,22.11 //<br>
janitam uttamaṃ saundaryam yayā | sā | samatayā hi puruṣaḥ sadaiva 
prasannavadano bhavati | dūrodastā natonnatā bhāvapradhāno nirdeśaḥ | 
natonnatatā | yasyām | sā || MoT_4,22.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;andhakāramayī mūḍhā jāḍyajarjaritāntarā /<br>
&nbsp;&nbsp;&nbsp;&nbsp;&nbsp;tanutām eti saṃsāravāsaneva prage kṣapā // Mo_4,22.12 //<br>
ivaśabdaḥ kṣapety anena sambadhyate || MoT_4,22.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dṛṣṭacidbhāskarā prajñāpadminī puṇyapallavā /<br>
&nbsp;&nbsp;&nbsp;&nbsp;&nbsp;vikasaty amaloddyotā prātar dyaur iva rūpiṇī // Mo_4,22.13 //<br>
spaṣṭam || MoT_4,22.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prajñā hṛdayahāriṇyo bhuvanāhlādanakṣamāḥ /<br>
&nbsp;&nbsp;&nbsp;&nbsp;&nbsp;sattvalakṣmyaḥ pravartante sakalendor ivāṃśavaḥ // Mo_4,22.14 //<br>
sattvalakṣmyaḥ sattvaguṇasampadaḥ || MoT_4,22.14 ||<br>
<br>
<br>
<br>
upasaṃhāraṃ karoti<br>
&nbsp;&nbsp;&nbsp;&nbsp;&nbsp;bahunātra kim uktena jñātajñeyo mahāmatiḥ /<br>
&nbsp;&nbsp;&nbsp;&nbsp;&nbsp;nodeti naiva yāty astam abhūtākāśakośavat // Mo_4,22.15 //<br>
na udeti astaṃ nāyāti cinmātrākhyāt svasvarūpān na cyavata ity arthaḥ | abhūtākāśakośavat paramākāśamadhyavat || MoT_4,22.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vicāraṇāparijñātasvabhāvasyoditātmanaḥ /<br>
&nbsp;&nbsp;&nbsp;&nbsp;&nbsp;anukampyā bhavanty ete brahmaviṣṇvindraśaṅkarāḥ // Mo_4,22.16 //<br>
vicāraṇayā parijñātaḥ svabhāvaḥ svasvarūpaṃ yena | tādṛśasya | 
anukampyāḥ teṣv api sṛṣṭinirmāṇādikṣobhadarśanāt asya dayā jāyate ity 
arthaḥ || MoT_4,22.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prakaṭākāram apy antar nirahaṅkāracetasam /<br>
&nbsp;&nbsp;&nbsp;&nbsp;&nbsp;nāpnuvanti vikalpās tam mṛgatṛṣṇāmbv ivaiṇakāḥ // Mo_4,22.17 //<br>
nāpnuvanti svavaśaṃ na kurvanti | prakaṭākārasya cāhaṅkārarāhityam āścaryakāry eva || MoT_4,22.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;taraṅgavad amī lokāḥ prayānty āyānti cābhitaḥ /<br>
&nbsp;&nbsp;&nbsp;&nbsp;&nbsp;kroḍīkuruta ātmotthe na jñam maraṇajanmanī // Mo_4,22.18 //<br>
kroḍīkurutaḥ vaśīkurutaḥ | dehābhimānābhāvena tatsthamṛtijanmābhimānābhāvāt || MoT_4,22.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;āvirbhāvatirobhāvau saṃsāro netaraḥ kramaḥ /<br>
&nbsp;&nbsp;&nbsp;&nbsp;&nbsp;iti tābhyāṃ samāloke ramate na sa khidyate // Mo_4,22.19 //<br>
iti evaṃrūpābhyām | tābhyām āvirbhāvatirobhāvābhyām | saḥ | samāloke 
tattattvaprakāśe sati | ramate | na khidyate | jñātavastutattvo hi 
vastubhiḥ ramata eva na khidyate | ajñātatattvasyaiva rajjvādiṣu 
sarpādibhayakṛtakhedadarśanāt || MoT_4,22.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na jāyate na mriyate kumbhe kumbhanabho yathā /<br>
&nbsp;&nbsp;&nbsp;&nbsp;&nbsp;bhūṣite dūṣite vāpi dehe tadvad ihātmavān // Mo_4,22.20 //<br>
dehābhimānābhāvād iti bhāvaḥ || MoT_4,22.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;viveka udite śīte mithyābhramabharoditā /<br>
&nbsp;&nbsp;&nbsp;&nbsp;&nbsp;kṣīyate vāsanā sābhre mṛgatṛṣṇā marāv iva // Mo_4,22.21 //<br>
mithyārūpaḥ yaḥ bhramabharaḥ | tenoditā | sābhre hi marau mṛgatṛṣṇā kṣīyata eva | tāpa eva tasyā utthānāt || MoT_4,22.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ko 'haṃ katham idaṃ veti yāvan na pravicāritam /<br>
&nbsp;&nbsp;&nbsp;&nbsp;&nbsp;saṃsārāḍambaraṃ tāvad andhakāropamaṃ sthitam // Mo_4,22.22 //<br>
andhakāro 'pi kiṃrūpo 'yam iti vicāraḥ | tāvad eva tiṣṭhati || MoT_4,22.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mithyābhramabharodbhūtaṃ śarīram padam āpadām /<br>
&nbsp;&nbsp;&nbsp;&nbsp;&nbsp;ātmabhāvanayā nedaṃ yaḥ paśyati sa paśyati // Mo_4,22.23 //<br>
yaḥ idaṃ deham | ātmabhāvanayā na paśyati | saḥ paśyati samyak paśyati iti piṇḍārthaḥ || MoT_4,22.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;deśakālavaśotthāni na mameti gatabhramam /<br>
&nbsp;&nbsp;&nbsp;&nbsp;&nbsp;śarīrasukhaduḥkhāni yaḥ paśyati sa paśyati // Mo_4,22.24 //<br>
mama śuddhacinmātrasya mama || MoT_4,22.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ātmānam itarac caiva dṛśā nityāvibhinnayā /<br>
&nbsp;&nbsp;&nbsp;&nbsp;&nbsp;sarvaṃ cijjyotir eveti yaḥ paśyati sa paśyati // Mo_4,22.25 //<br>
cijjyotiḥ śuddhacitprakāśarūpam || MoT_4,22.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;apāraparyantanabhodikkālādi kriyānvitam /<br>
&nbsp;&nbsp;&nbsp;&nbsp;&nbsp;aham eveti sarvatra yaḥ paśyati sa paśyati // Mo_4,22.26 //<br>
nabhaś ca dik ca kālaś ca | te ādiḥ yasya jagataḥ | tat nabhodikkālādi 
apāraparyantam pāraparyantarahitaṃ ca tat | nabhodikkālādirūpaṃ jagat 
aham evāsmi | ahantāsārasya cinmātratattvasyaiva sarvamayatvena 
sthitatvāt | anyathāham iti sarvatra na sphuret | jaḍeṣv adarśane 'pi 
cetanavat sattābhāktvāviśeṣāt | tatrāpi tatsphuraṇānumānasya śakyatvāt 
na sarvatrety asyānupapatteḥ | kathambhūtaṃ tat | kriyānvitam | 
ādiśabdākṣiptāyā api kriyāyāḥ pṛthak nirdeśaḥ prādhānyakhyāpanārthaḥ | 
iti evam | sarvatra sarveṣu deśeṣu kāleṣu ca | yaḥ paśyati saḥ paśyati |
 nānya ity arthaḥ || MoT_4,22.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vālāgralakṣabhāgāt tu koṭiśaḥ parikalpitaḥ /<br>
&nbsp;&nbsp;&nbsp;&nbsp;&nbsp;ahaṃ sūkṣma iti vyāpī yaḥ paśyati sa paśyati // Mo_4,22.27 //<br>
sūkṣmasya vyāpitvam āścaryāvaham | sūkṣmatvaṃ cātra bāhyāntaḥkaraṇātītatvena draṣṭavyam || MoT_4,22.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvaśaktir anantātmā sarvabhāvāntarasthitaḥ /<br>
&nbsp;&nbsp;&nbsp;&nbsp;&nbsp;advitīyaś cid ity antar yaḥ paśyati sa paśyati // Mo_4,22.28 //<br>
cit cidātmā | bhavati | kathambhūtaḥ | sarvaśaktiḥ anyathā nānārūpaṃ 
jagat na prādurbhavet | anantātmā antasyāpi tasminn eva nigīrṇatvāt 
tadrahitaḥ | na hi nigīrṇa eva nigarituḥ rūpam ācchādayituṃ śaktaḥ | 
sarveṣām bhāvānām antare sthitaḥ sarvabhāvāntarasthitaḥ | anyathāham iti
 na sphuret | advitīyaḥ dvitīyatvena matasyāpi tadrūpatvānapāyāt 
dvitīyarahitaḥ | iti evam | antaḥ manasi | na tu cakṣuṣā | yaḥ paśyati 
sa paśyatīti || MoT_4,22.28 ||<br>
<br>
<br>
&nbsp;&nbsp;&nbsp;&nbsp;&nbsp;ādhivyādhibhayodvigno jarāmaraṇajanmavān /<br>
&nbsp;&nbsp;&nbsp;&nbsp;&nbsp;deho nāham iti prājño yaḥ paśyati sa paśyati // Mo_4,22.29 //<br>
prājñaḥ śuddhacinmātratattve ātmatvaniścayavān || MoT_4,22.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tiryag ūrdhvam adhastāc ca vyāpako mahimā mama /<br>
&nbsp;&nbsp;&nbsp;&nbsp;&nbsp;na dvitīyo mamāstīti yaḥ paśyati sa paśyati // Mo_4,22.30 //<br>
mama śuddhacinmātrarūpasya mama | na tu dehādirūpasya || MoT_4,22.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mayi sarvam idam protaṃ sūtre maṇigaṇā iva /<br>
&nbsp;&nbsp;&nbsp;&nbsp;&nbsp;cittantur aham eveti yaḥ paśyati sa paśyati // Mo_4,22.31 //<br>
kathaṃ tvayi sarvam protam ity | atrāha cittantur iti | tantau hi muktā 
protāḥ bhavanti | tantutvaṃ ca citaḥ vyāpakatayā sūkṣmatayā ca jñeyam ||
 MoT_4,22.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nāhaṃ na cānyad astīha brahmaivāsti na cāsti tat /<br>
&nbsp;&nbsp;&nbsp;&nbsp;&nbsp;itthaṃ sadasator madhyaṃ yaḥ paśyati sa paśyati // Mo_4,22.32 //<br>
iha loke | aham paricchinnadehādirūpaḥ aham | nāsmi | anyat matto 
bhinnatvena sthitaṃ jagat | na cāsti | suṣuptau adarśanāt | brahma 
vyāpakaṃ cinmātratattvam | evāsti paramārthataḥ sattām bhajate | 
sarvathābhāvasya vaktum aśakyatvāt | na hi nirādiṣṭo no bhramaḥ 
sambhavati | tat brahma | nāsti ca | bāhyāntaḥkaraṇātītatvāt | ittham 
evam | sadasatoḥ madhyam sandhibhūtaṃ śuddhacinmātrākhyaṃ vastu | yaḥ 
paśyati sa paśyati || MoT_4,22.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yan nāma kiñcit trailokyaṃ sa eko 'vayavo mama /<br>
&nbsp;&nbsp;&nbsp;&nbsp;&nbsp;taraṅgo 'bdhāv ivety antar yaḥ paśyati sa paśyati // Mo_4,22.33 //<br>
mama śuddhacinmātrarūpasya mama | svapne hi cinmātrāvayavabhūtaṃ jagat sarvo 'nubhavati || MoT_4,22.33 ||<br>
<br>
<br>
&nbsp;&nbsp;&nbsp;&nbsp;&nbsp;śocyā pālyā mayaiveyaṃ svaseyam me kanīyasī /<br>
&nbsp;&nbsp;&nbsp;&nbsp;&nbsp;trilokī pelavety uccair yaḥ paśyati sa paśyati // Mo_4,22.34 //<br>
pelavā nāśabhīruḥ | kanīyasī svasā cedṛśy eva bhavati || MoT_4,22.34 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ātmatāparate tvattāmatte yasya mahātmanaḥ /<br>
&nbsp;&nbsp;&nbsp;&nbsp;&nbsp;bhāvād uparate nūnaṃ sa paśyati sulocanaḥ // Mo_4,22.35 //<br>
bhāvāt manasaḥ | sarvatra cinmātratvadarśanād iti bhāvaḥ || MoT_4,22.35 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cetyānupātarahitaṃ cidbhairavamayaṃ vapuḥ /<br>
&nbsp;&nbsp;&nbsp;&nbsp;&nbsp;āpūritajagajjālaṃ yaḥ paśyati sa paśyati // Mo_4,22.36 //<br>
cetyānupātarahitaḥ yaḥ cidbhairavaḥ sarvagrāsakatvāt cidākhyaḥ bhairavaḥ | tanmayaṃ vapuḥ svarūpam || MoT_4,22.36 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sukhaṃ duḥkham bhavo 'bhāvo vivekakalanāś ca yāḥ /<br>
&nbsp;&nbsp;&nbsp;&nbsp;&nbsp;ahaṃ na veti nūnaṃ vā paśyan na parihīyate // Mo_4,22.37 //<br>
sukhaṃ duḥkhaṃ bhavaḥ abhāvaḥ vivekakalanāś cāham asmi iti paśyan | etan
 na vāsmi iti vā paśyan | na parihīyate na hānim prāpnoti | ubhayathāpi 
śuddhacinmātrasvarūpatvāpteḥ | na hi śuddhacinmātraṃ vinā kaścid 
vyāpakaḥ uttīrṇo vā bhavati || MoT_4,22.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svātmasattāparāpūrṇe jagaty anyena varjite /<br>
&nbsp;&nbsp;&nbsp;&nbsp;&nbsp;kim me heyaṃ kim ādeyam iti paśyan sadṛg naraḥ // Mo_4,22.38 //<br>
svātmanaḥ śuddhacinmātrarūpasya svātmanaḥ | yā sattā sphūrtirūpā sattā |
 tayā parāpūrṇe sāratvena sthitatvāt nirbharite | anyathāham iti 
sphuraṇāyogāt | tathā anyena cinmātravyatiriktena | varjite jagati | kiṃ
 heyam bhavati | svātmanaḥ heyatvāyogāt na kiñcid apīty arthaḥ | kim 
ādeyam bhavati | svātmanaḥ sarvadā prāptatvāt na kiñcid apīty arthaḥ | 
iti evam | paśyan anubhavan | naraḥ | sadṛk dṛṣṭisahito | bhavati | anye
 'ndhā ity arthaḥ || MoT_4,22.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;apratarkyam anābhāsaṃ sanmātram idam ity alam /<br>
&nbsp;&nbsp;&nbsp;&nbsp;&nbsp;heyopādeyakalanā yasya kṣīṇā namāmi tam // Mo_4,22.39 //<br>
idam jagat | apratarkyam tarkitum aśakyam | anābhāsam śānte svasvarūpe 
sthitatvād ābhāsarahitam | sanmātram evāsti | iti anena niścayena | 
yasya puruṣasya | heyopādeyakalanā kṣīṇā | ahaṃ tam puruṣam | namāmi | 
sa eva sarvebhya utkṛṣṭa iti bhāvaḥ || MoT_4,22.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ya ākāśavad ekātmā sarvabhāvagato 'pi san /<br>
&nbsp;&nbsp;&nbsp;&nbsp;&nbsp;na bhāvarañjanām eti sa mahātmā maheśvaraḥ // Mo_4,22.40 //<br>
yaḥ puruṣaḥ | ākāśavat ekātmā sarvavyāpakātmā | sarvabhāvagataḥ api san 
śarīrayātrānimitteṣu sarveṣu padārtheṣu vyavahārayukto 'pi san | 
bhāvarañjanām | bhāve manasi | rañjanām harṣāmarṣarūpāṃ rañjanām | na 
eti | saḥ mahātmā mahāpuruṣaḥ | maheśvaraḥ bhavati mahāśaktiyuktatvāt ||
 MoT_4,22.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tamaḥprakāśakalanāmuktaḥ kālātmatāṃ gataḥ /<br>
&nbsp;&nbsp;&nbsp;&nbsp;&nbsp;yaḥ somyaḥ susamaḥ svasthas taṃ naumi padam āgatam // Mo_4,22.41 //<br>
yaḥ | tamaḥprakāśayoḥ jāḍyacittvayoḥ | yā kalanā | tayā muktaḥ | kālasya
 kriyāvaicitryarūpasya kālasya | ātmatām sattādāyakatvena svarūpatām | 
gataḥ | somyaḥ śītalaḥ | svasthaḥ svasvarūpe eva sthitaḥ | bhavati | tam
 padam āgataṃ naumi | apūrvaś cātra sūrya uktaḥ || MoT_4,22.41 ||<br>
<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;yasyodayāstamayasaṅkalanākalāsu<br>
&nbsp;&nbsp;&nbsp;&nbsp;&nbsp;citrāsu cāruvibhavāsu jagadgatāsu /<br>
&nbsp;&nbsp;&nbsp;&nbsp;&nbsp;vṛttiḥ samaiva sakalaikagater anantā<br>
&nbsp;&nbsp;&nbsp;&nbsp;&nbsp;tasmai namaḥ paramabodhavate śivāya // Mo_4,22.42 //<br>
sakalaikagateḥ samastaikaśaraṇasya | cāruvibhavāsu 
praśastasāmarthyayuktāsu | citrāsu nānāvidhāsu | udayāstamayayoḥ yāḥ 
saṅkalanāḥ ghaṭṭanāḥ | tadrūpāsu jagadgatāsu kalāsu | anantā nāśarahitā |
 vṛttiḥ manovṛttiḥ | samaiva bhavati | anantatvaṃ cātra darḍhyatāpekṣam 
uktam | tasmai paramabodhavate parātmatattvabodhayuktāya | śivāya 
śivībhūtāya puruṣāya | namaḥ astu | śivaś ca samavṛttiḥ sakalaikagatiḥ 
paramabodharūpaś ca bhavatīti śivam || MoT_4,22.42 ||<br>
<br>
<br>
<br>
<br>
iti śrībhāskarakaṇṭhaviracitāyāṃ mokṣopāyaṭīkāyāṃ sthitiprakaraṇe dvāviṃśaḥ sargaḥ ||22||<br>
<br>
<br>
<br>
<br>
*********************************************************************<br>
<br>
<br>
<br>
oṃ | punar api vivekina eva māhātmyaṃ kathayati<br>
&nbsp;&nbsp;&nbsp;&nbsp;&nbsp;sa uttamapadālambī cakrabhramavad āsthitaḥ /<br>
&nbsp;&nbsp;&nbsp;&nbsp;&nbsp;śarīranagare rājyaṃ kurvann api na lipyate // Mo_4,23.1 //<br>
uttamam padam cinmātrākhyaṃ śreṣṭhaṃ sthānam | ālambata ity 
uttamapadālambī | cakrabhramavat āsthitaḥ samantāt sthitaḥ | 
niranusandhānaṃ ceṣṭāyāṃ sthita iti yāvat | saḥ jīvanmuktaḥ | 
śarīranagare rājyaṃ kurvann api na lipyate | tajjaiḥ sukhaduḥkhaiḥ na 
gṛhyate ity arthaḥ | rājāpi uttamapadālambī sarvatra bhraman nagare 
rājyaṃ kurvan bhavati || MoT_4,23.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasyeyam bhogamokṣārthaṃ tajjñasyopavanopamā /<br>
&nbsp;&nbsp;&nbsp;&nbsp;&nbsp;sukhāyaiva na duḥkhāya svaśarīramahāpurī // Mo_4,23.2 //<br>
sukhāyaiva ātyantikamokṣarūpasukhasādhanatvāt | na duḥkhāya duḥkhalepābhāvāt || MoT_4,23.2 ||<br>
<br>
<br>
<br>
atra śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;nagarītvaṃ śarīrasya kathaṃ nāma mahāmune /<br>
&nbsp;&nbsp;&nbsp;&nbsp;&nbsp;etāṃ cādhivasan yogī kathaṃ rājyasukhaikabhāk // Mo_4,23.3 //<br>
spaṣṭam || MoT_4,23.3 ||<br>
<br>
<br>
<br>
śrīvasiṣṭha uttaram āha<br>
&nbsp;&nbsp;&nbsp;&nbsp;&nbsp;ramyeyaṃ dehanagarī rāma sarvaguṇānvitā /<br>
&nbsp;&nbsp;&nbsp;&nbsp;&nbsp;jñasyānantavilāsāḍhyā svālokārkaprakāśitā // Mo_4,23.4 //<br>
svālokaḥ ātmaprakāśaḥ | sa evārkaḥ | tena prakāśitā parāmarśadvāreṇa svam prati prākaṭyaṃ nītā || MoT_4,23.4 ||<br>
<br>
<br>
<br>
sarvaguṇatvam eva kathayati<br>
&nbsp;&nbsp;&nbsp;&nbsp;&nbsp;netravātāyanoddyotaprakāśabhuvanāntarā /<br>
&nbsp;&nbsp;&nbsp;&nbsp;&nbsp;karapratolīvistāraprāptapādopajaṅgalā // Mo_4,23.5 //<br>
netre eva vātāyane | tayoḥ yaḥ uddyotaḥ prakāśaḥ | tena prakāśāni 
prakaṭāni | bhuvanāntarāṇi bhuvanamadhyāni yasyām | sā | nagaryām api 
nagaradvāranirmitaiḥ vātāyanaiḥ bhuvanāntarāṇi dṛśyāni bhavanti | karau 
eva pratolyau viśikhe | tābhyām prāptau pādāv eva upajaṅgalau 
jaṅgalasamīpadeśau yasyāḥ | sā | nagaryaś ca upajaṅgalaṃ tāvat pratolī 
bhavati || MoT_4,23.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;romarājilatāgulmā tvagaṭṭālakamālitā /<br>
&nbsp;&nbsp;&nbsp;&nbsp;&nbsp;gulphagulguluviśrāntajaṅghorustambhamaṇḍalā // Mo_4,23.6 //<br>
tvag evāṭṭālakam prākāraḥ | tena bhūṣitā | gulguluḥ stambhādhārabhūtā śilā || MoT_4,23.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rekhāvibhaktapādograśilāprathamanirmitā /<br>
&nbsp;&nbsp;&nbsp;&nbsp;&nbsp;carmamarmasirāsārasandhisīmā manoramā // Mo_4,23.7 //<br>
rekhābhyāṃ vibhakte ye | pādau evograśile | tayoḥ prathamaṃ nirmitā | 
prathamanirmāṇe hi kṛtavibhāgāḥ śilāḥ sthāpyante | carmamarmasirāsāraḥ 
carmamarmasirāsamūha eva | sandhisīmāḥ sandhimaryādāḥ yasyāḥ | sā || 
MoT_4,23.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ūrudvayakavāṭāgranirmitopasthanirgamā /<br>
&nbsp;&nbsp;&nbsp;&nbsp;&nbsp;kacatkacāvalīkācadalapracchādanāvṛtā // Mo_4,23.8 //<br>
ūrudvayam eva kavāṭe | tayoḥ ye agre | tābhyāṃ nirmitaḥ 
kavāṭaracanāyuktaḥ kṛtaḥ | upastha eva gudasthānam eva | nirgamaḥ 
dvāradeśaḥ yasyāḥ | sā | kacantī yā kacāvalī | sā eva kācadalaiḥ 
nirmitam pracchādanam | tenāvṛtā || MoT_4,23.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhrūlalāṭāsyasacchāyavadanodyānaśobhitā /<br>
&nbsp;&nbsp;&nbsp;&nbsp;&nbsp;dṛṣṭipātotpalākīrṇakapolavipulasthalā // Mo_4,23.9 //<br>
bhrūlalāṭāsyaiḥ sacchāyam yat vadanam | tad evodyānam | tena śobhitā || MoT_4,23.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vakṣaḥsthalasaraḥsyūtakucapaṅkajakorakā /<br>
&nbsp;&nbsp;&nbsp;&nbsp;&nbsp;ghanaromāvalicchannaskandhakrīḍāśiloccayā // Mo_4,23.10 //<br>
ghanaromāvalicchannā cāsau skandhakrīḍāśiloccayā ca || MoT_4,23.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;udaraśvabhranikṣiptasvanneṣṭabhakṣyakarparā /<br>
&nbsp;&nbsp;&nbsp;&nbsp;&nbsp;dīrghakaṇṭhabilodgīrṇavātasaṃrambhaśabditā // Mo_4,23.11 //<br>
udaraśvabhre udaragarte | nikṣiptāni yāni svannāni śobhanānnāni | taiḥ |
 tadvyājeneti yāvat | iṣṭabhakṣyakarparā iṣṭabhakṣyabhagnapātram yasyāḥ |
 sā | rājanagaryām api iṣṭabhakṣyapātrāṇi bhavanti | dīrgham yat 
kaṇṭhabilam | tasmin | udgīrṇaḥ sañcārī | yaḥ vātaḥ | tasya yaḥ 
saṃrambhaḥ | tena śabditā śabdayuktā kṛtā | nagaryām api bileṣu 
vātaśabdo bhavati || MoT_4,23.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;hṛdayāpaṇanirṇītayathāprāptārthabhūṣitā /<br>
&nbsp;&nbsp;&nbsp;&nbsp;&nbsp;anārataṃ navadvārapravahatprāṇanāgarā // Mo_4,23.12 //<br>
hṛdayam evāpaṇaḥ niṣadyā | tasmin nirṇītā upādeyatvena niścitāḥ | ye 
yathāprāptārthāḥ svapravāhāgatārthāḥ | taiḥ bhūṣitā | nagaryā api 
āpaṇeṣu arthā nirṇīyante || MoT_4,23.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;āsyasphārakhadādṛṣṭadantāsthiśakalākulā /<br>
&nbsp;&nbsp;&nbsp;&nbsp;&nbsp;mukhakhadābhramajjihvācillācarvitabhojanā // Mo_4,23.13 //<br>
nagaryām api khadāsu māṃsabhakṣakaiḥ tyaktāni asthiśakalāni bhavanti | cillā pakṣiviśeṣaḥ || MoT_4,23.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;romaśaṣpabharacchannakarṇakoṭarakūpakā /<br>
&nbsp;&nbsp;&nbsp;&nbsp;&nbsp;sphikśṛṅkhalāñcitopāntapṛṣṭavistīrṇajaṅgalā // Mo_4,23.14 //<br>
sphijau eva śṛṅkhale | tābhyām añcitopāntam ramyopāntam | pṛṣṭam eva 
vistīrṇajaṅgalam yasyāḥ | sā | nagaryā api jaṅgalasandhiṣu 
caurādipratibandhārthaṃ śṛṅgalāḥ bhavanti || MoT_4,23.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;gudocchinnāraghaṭṭāntaruddhṛtānantakardamā /<br>
&nbsp;&nbsp;&nbsp;&nbsp;&nbsp;cittodyānamahīvalgadātmacintāvarāṅganā // Mo_4,23.15 //<br>
guda evocchinnāraghaṭṭaḥ troṭitāraghaṭṭayantraḥ | tenāntaḥ antaḥpradeśāt
 | uddhṛtaḥ niṣkāsitaḥ | anantaḥ kardamaḥ | arthāt śakṛdrūpaḥ kardamaḥ 
yasyāḥ | sā | nagaryā api kardamam uddharanti | cittodyāneti | jñacitte 
hi rātrindinam ātmacintā eva sphurati || MoT_4,23.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dhīvaratrādṛḍhābaddhacapalendriyamarkaṭā /<br>
&nbsp;&nbsp;&nbsp;&nbsp;&nbsp;vadanodyānahasanapuṣpodgamamanoramā // Mo_4,23.16 //<br>
jño hi dhīrajjvā capalendriyāṇi badhnāti | vadanodyāneti | udyāne ca puṣpodgamo yukta eva || MoT_4,23.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svaśarīrapurī jñasya sarvasaubhāgyasundarī /<br>
&nbsp;&nbsp;&nbsp;&nbsp;&nbsp;sukhāyaiva na duḥkhāya paramāya hitāya ca // Mo_4,23.17 //<br>
svaśarīrapurī proktasarvapurīguṇā nijaśarīranagarī | paramāya hitāya mokṣarūpāyety arthaḥ || MoT_4,23.17 ||<br>
<br>
<br>
<br>
ajñasyeyaṃ sukhadāsty atha vā nety | atrāha<br>
&nbsp;&nbsp;&nbsp;&nbsp;&nbsp;ajñasyeyam anantānāṃ duḥkhānāṃ kośamālikā /<br>
&nbsp;&nbsp;&nbsp;&nbsp;&nbsp;jñasya tv iyam anantānāṃ sukhānāṃ kośamālikā // Mo_4,23.18 //<br>
kośamālikā bhāṇḍāgāramālā | anantaduḥkhotpādikety arthaḥ | 
ajñātaśuddhatattvasya tasyaitadarthaṃ rātrindinaṃ santāpabhāktvāt iti 
bhāvaḥ | nanu tarhi jñasyāpi īdṛśy eva syād ity | atrāha jñasya tv iti |
 tuśabdaḥ vyatirekadyotakaḥ | jñātaśuddhātmatattvasya tasyaitadarthaṃ 
santāpabhāktvābhāvāt | na hy anyārtham anyaḥ santāpabhāg bhavatīti 
bhāvaḥ || MoT_4,23.18 ||<br>
<br>
<br>
<br>
nanu tarhi nāśakāle iyaṃ jñasya duḥkhadā bhaviṣyatīty | atrāha<br>
&nbsp;&nbsp;&nbsp;&nbsp;&nbsp;na kiñcid asyāṃ naṣṭāyāṃ jñasya naṣṭam arindama /<br>
&nbsp;&nbsp;&nbsp;&nbsp;&nbsp;sthitāyāṃ saṃsthitaṃ sarvaṃ teneyaṃ jñasukhāvahā // Mo_4,23.19 //<br>
etadvyatiriktaśuddhacinmātrasvarūpatvād iti bhāvaḥ | nanu tarhi 
sthitikāle 'py asyānayā na kiñcit prayojanam ity | atrāha sthitāyām iti |
 sarvaṃ saṃsthitam samastajīvanmuktyupayogikāryasādhakatvād iti bhāvaḥ |
 upasaṃhāraṃ karoti teneyam iti || MoT_4,23.19 ||<br>
<br>
<br>
<br>
nanv asyāḥ kaiścid rathatvam apy uktam ity | atrāha<br>
&nbsp;&nbsp;&nbsp;&nbsp;&nbsp;yad enāṃ jñaḥ samāruhya saṃsāre viharaty alam /<br>
&nbsp;&nbsp;&nbsp;&nbsp;&nbsp;aśeṣabhogamokṣārthaṃ teneyaṃ jñarathaḥ smṛtaḥ // Mo_4,23.20 //<br>
enām śarīrapurīm || MoT_4,23.20 ||<br>
<br>
<br>
&nbsp;&nbsp;&nbsp;&nbsp;&nbsp;śabdarūparasasparśagandhabandhuśriyo yataḥ /<br>
&nbsp;&nbsp;&nbsp;&nbsp;&nbsp;anayaiva hi labhyante teneyaṃ jñasya lābhadā // Mo_4,23.21 //<br>
nanu śabdādilābhena jñasya ko lābho 'stīti cen | na | śabdādidvāreṇa 
paramātmatattvaśaktinicayajñānarūpasya lābhasya sthitatvāt || 
MoT_4,23.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sukhaduḥkhakriyājālaṃ yadaiṣodvahati svayam /<br>
&nbsp;&nbsp;&nbsp;&nbsp;&nbsp;tadaiṣā rāma sarvatra sarvavastubharakṣamā // Mo_4,23.22 //<br>
eṣā dehanagarī | jño hi sukhādikaṃ śarīrasyaiva jānāti na svasya || MoT_4,23.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasyāṃ śarīrapuryāṃ hi rājyaṃ kurvan gatabhramaḥ /<br>
&nbsp;&nbsp;&nbsp;&nbsp;&nbsp;jñas tiṣṭhati gatavyagraṃ svapuryām iva vāsavaḥ // Mo_4,23.23 //<br>
gatabhramaḥ etām prati ahamabhimānarahitaḥ | gatavyagram nirākulam || MoT_4,23.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na kṣipaty avaṭāṭope manomattaturaṅgamam /<br>
&nbsp;&nbsp;&nbsp;&nbsp;&nbsp;na lobhadvandvarūpāya prajñāputrīm prayacchati // Mo_4,23.24 //<br>
avaṭāṭope viṣayarūpe śvabhrāḍambare | lobhākhyo yaḥ dvandvarūpaḥ | 
tasmai | prajñāputrīṃ na prayacchati | lobhagrastām prajñāṃ na karotīti 
bhāvaḥ || MoT_4,23.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ajñānapararāṣṭraṃ ca na randhraṃ tv asya paśyati /<br>
&nbsp;&nbsp;&nbsp;&nbsp;&nbsp;saṃsārāribhayasyāntarmūlāny eṣa nikṛntati // Mo_4,23.25 //<br>
ajñānam eva pararāṣṭram lakṣaṇayā ripubhūto rājā | na paśyati | 
gamanasya tu kā kathā | asya ajñānarājñaḥ | randhram | tu evaśabdārthe |
 na paśyati | jitatvāt || MoT_4,23.25 ||<br>
<br>
<br>
&nbsp;&nbsp;&nbsp;&nbsp;&nbsp;tṛṣṇāsāraparāvarte kāmasaṅkṣobhadurgrahe /<br>
&nbsp;&nbsp;&nbsp;&nbsp;&nbsp;na nimajjanti paryastasukhaduḥkhākṣadevane // Mo_4,23.26 //<br>
tṛṣṇāsārasya parāvartaḥ āvṛttiḥ yasmin | tādṛśe | kāmasya yaḥ saṅkṣobhaḥ
 | tena durgrahe | paryastau preritau | yau sukhaduḥkhākṣau sukhaduḥkhe 
evākṣau | tayoḥ yat devanam krīḍanam | dyūtam iti yāvat | tatra na 
nimajjanti | rājño hi dyūtamajjanaṃ doṣa eva | akṣadevanam api 
tṛṣṇākāmavalitam eva bhavati || MoT_4,23.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;karoty avirataṃ snānam bahir antar api kṣaṇāt /<br>
&nbsp;&nbsp;&nbsp;&nbsp;&nbsp;saritsaṅgamatīrtheṣu manorathagatiḥ kramāt // Mo_4,23.27 //<br>
bahiḥ bāhye | antaḥ manasi | mana eva svādhīnatvāt rathaḥ | tena gatiḥ 
yasya | saḥ | antaḥ snānaṃ tu ciddhradanimajjanam eva jñeyam || 
MoT_4,23.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sakalākṣijanādṛśyaḥ puraprekṣāparāṅmukhaḥ /<br>
&nbsp;&nbsp;&nbsp;&nbsp;&nbsp;dhyānanāmni sukhaṃ nityaṃ tiṣṭhaty antaḥpurāntare // Mo_4,23.28 //<br>
purasya śarīrasya | nagarasya ca rājāpi sakalajanādṛśyaḥ 
puraprekṣāparāṅmukhaś caran pure tiṣṭhati | dhyānaṃ cātra 
svātmabhūtaśuddhacinmātratattvaparāmarśa eva jñeyaḥ || MoT_4,23.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sukhāvahaiṣā nagarī nityam pramuditātmanaḥ /<br>
&nbsp;&nbsp;&nbsp;&nbsp;&nbsp;bhogamokṣapradā divyā śakrasyevāmarāvatī // Mo_4,23.29 //<br>
jñasyeti śeṣaḥ || MoT_4,23.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sthitayā saṃsthitaṃ sarvaṃ kiñcin naṣṭaṃ na naṣṭayā /<br>
&nbsp;&nbsp;&nbsp;&nbsp;&nbsp;yayā puryā mahīpasya sā kathaṃ na sukhāvahā // Mo_4,23.30 //<br>
spaṣṭam || MoT_4,23.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vinaṣṭe dehanagare jñasya naṣṭaṃ na kiñcana /<br>
&nbsp;&nbsp;&nbsp;&nbsp;&nbsp;ākrāntakumbhakośasya khasya kumbhakṣaye yathā // Mo_4,23.31 //<br>
spaṣṭam || MoT_4,23.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vidyamānaṃ ghaṭaṃ vāyuḥ kila spṛśati nāsthitam /<br>
&nbsp;&nbsp;&nbsp;&nbsp;&nbsp;yathā tathaiva dehī svāṃ śarīranagarīm imām // Mo_4,23.32 //<br>
asthitam naṣṭam | dehī dehād vyatiriktam ātmānaṃ jānānaḥ tajjñaḥ || MoT_4,23.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atrastha eṣa bhagavān ātmā sarvagato 'pi san /<br>
&nbsp;&nbsp;&nbsp;&nbsp;&nbsp;svavikalpakṛtām bhuktvā puṃstām adhigatātmadṛk // Mo_4,23.33 //<br>
&nbsp;&nbsp;&nbsp;&nbsp;&nbsp;kurvann api na kurvāṇaḥ samyak sarvakriyonmukhaḥ /<br>
&nbsp;&nbsp;&nbsp;&nbsp;&nbsp;kadācit prakṛtān sarvān kāryārthān adhitiṣṭhati // Mo_4,23.34 //<br>
atrasthaḥ dehasthaḥ | apiśabdaḥ sarvagatasya puṃstābhoge virodhaṃ 
dyotayati | adhigatātmadṛk tajjñaḥ | na tu mūrkhaḥ | 
tasyaivaṃvidhatvāsambhavāt | kurvan śarīrādidvāreṇa kurvan | na kurvāṇaḥ
 nāhaṃ karteti niścayāt | kāryārthān karaṇīyāni prayojanāni | 
adhitiṣṭhati kartavyatvena niścinoti | prakṛtān pravāhāgatān | na tu 
svavimarśena kalpitān || MoT_4,23.33-34 ||<br>
<br>
<br>
<br>
nanu yadi kadācid etat karoti tarhi anyadā kiṃ karotīty | atrāha<br>
&nbsp;&nbsp;&nbsp;&nbsp;&nbsp;kadācil līlayālolaṃ vimānam adhirohati /<br>
&nbsp;&nbsp;&nbsp;&nbsp;&nbsp;anāhatagatiṃ kāntaṃ vihartum amalam manaḥ // Mo_4,23.35 //<br>
kadācid asau tajjñaḥ ātmalīlayā manaḥ vimānam manorūpaṃ vimānam | 
adhirohati | kiṃ kartum | vihartum āntaraṃ vihāraṃ kartum | manovimānaṃ 
kathambhūtam | alolam cañcalatārahitam | punaḥ kathambhūtam | anāhatā 
kvacid apratihatā | gatiḥ yasya | saḥ | tam | vimānaśabdāpekṣayā 
puṃstvam | amalam rāgādimalarahitam | ata eva kāntam || MoT_4,23.35 ||<br>
<br>
<br>
<br>
nanu tatra kiṃ karotīty | atrāha<br>
&nbsp;&nbsp;&nbsp;&nbsp;&nbsp;tatrastho lokasundaryā satataṃ śītalāṅgayā /<br>
&nbsp;&nbsp;&nbsp;&nbsp;&nbsp;ramate nāma yo maitryā nityaṃ hṛdayasaṃsthayā // Mo_4,23.36 //<br>
saḥ tajjñaḥ tatrasthaḥ manovimānasthaḥ | lokasundaryā lokapriyayā | 
nityaṃ hṛdayasthayā satataṃ śītalāṅgayā maitryā maitryākhyayā striyā | 
ramate | kadācid antarmukhaḥ san maitrīmaya eva bhavatīti bhāvaḥ || 
MoT_4,23.36 ||<br>
<br>
<br>
<br>
na kevalam maitry eva tasya kāntāsti yāvad anye dve apīty āha<br>
&nbsp;&nbsp;&nbsp;&nbsp;&nbsp;dve kānte tiṣṭhatas tasya pārśvayoḥ satyataikate /<br>
&nbsp;&nbsp;&nbsp;&nbsp;&nbsp;indor iva viśākhe dve samāhlāditacetasī // Mo_4,23.37 //<br>
spaṣṭam || MoT_4,23.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jña imān akhilāṃl lokān duḥkhakrakacadāritān /<br>
&nbsp;&nbsp;&nbsp;&nbsp;&nbsp;vālmīkān iva pīṭhasthaḥ pṛṣṭhād arka ivekṣate // Mo_4,23.38 //<br>
lokān kathambhūtān | duḥkham eva krakacaḥ | tena dāritān pīḍitān | 
vālmīkān pipīlikāḥ | pṛṣṭhād pṛṣṭham āruhyety arthaḥ || MoT_4,23.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ciram pūritasarvāśaḥ sarvasampattisundaraḥ /<br>
&nbsp;&nbsp;&nbsp;&nbsp;&nbsp;apunaḥkhaṇḍanāyenduḥ pūrṇāṅga iva rājate // Mo_4,23.39 //<br>
sarvasampattyā sarvasampadā | sundaraḥ || MoT_4,23.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sevyamāno 'pi bhogaugho na khedāyāsya jāyate /<br>
&nbsp;&nbsp;&nbsp;&nbsp;&nbsp;kālakūṭaḥ kileśasya kaṇṭhe pratyuta rājate // Mo_4,23.40 //<br>
khedāya nāśadvāreṇeti bhāvaḥ || MoT_4,23.40 ||<br>
<br>
<br>
<br>
nanu kathaṃ nāsāv asya khedāya bhavatīty | atrāha<br>
&nbsp;&nbsp;&nbsp;&nbsp;&nbsp;parijñāyopabhukto hi bhogo bhavati tuṣṭaye /<br>
&nbsp;&nbsp;&nbsp;&nbsp;&nbsp;vijñāyāśvāsito maitrīm eti cauro na śatrutām // Mo_4,23.41 //<br>
parijñāya samyak niścityātmarūpatvena jñātvety arthaḥ | ātmarūpatvena hi
 jñāto bhogaḥ naṣṭo 'pi khedaṃ na dadāti svātmarūpatayā sthitatvāt | na 
cātmano nāśaḥ yuktaḥ | nāśe 'pi nāśasākṣitayā sthitatvāt || MoT_4,23.41 
||<br>
<br>
<br>
<br>
&nbsp;&nbsp;&nbsp;&nbsp;&nbsp;naranārīnaṭaughānāṃ kalahe dūragāminā /<br>
&nbsp;&nbsp;&nbsp;&nbsp;&nbsp;jñena yātreva subhagā bhogaśrīr avalokyate // Mo_4,23.42 //<br>
anyo 'pi nipuṇaḥ naṭaughānāṃ kalahe dūraṃ gacchati | yātrām tadārabdhaṃ nāṭyaṃ ca paśyati || MoT_4,23.42 ||<br>
<br>
<br>
<br>
&nbsp;&nbsp;&nbsp;&nbsp;&nbsp;aśaṅkitopasamprāptā grāmayātrā yathādhvagaiḥ /<br>
&nbsp;&nbsp;&nbsp;&nbsp;&nbsp;prekṣyate tadvad evājñair vyavahāramayī kriyā // Mo_4,23.43 //<br>
niranusandhānam eva prekṣata iti bhāvaḥ || MoT_4,23.43 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ayatnopanateṣv akṣi digdravyeṣu yathā puraḥ /<br>
&nbsp;&nbsp;&nbsp;&nbsp;&nbsp;nīrāgam eva patati tadvat kāryeṣu dhīradhīḥ // Mo_4,23.44 //<br>
ayatnopanateṣu digdravyeṣu yathā akṣi netram | nīrāgam rāgarahitam | 
patati | dhīradhīḥ tajjñabuddhiḥ | kāryeṣu tadvat patati | rāgarahitam 
evāsau kāryāṇi karotīti bhāvaḥ || MoT_4,23.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;indriyāṇāṃ na harati prāptam arthaṃ kadācana /<br>
&nbsp;&nbsp;&nbsp;&nbsp;&nbsp;na dadāti tathā prāptaṃ sampūrṇo jño 'vatiṣṭhate // Mo_4,23.45 //<br>
sampūrṇatvaṃ hy etad eva yat prāptasya grahaṇam aprāptasyāvāñchanam iti || MoT_4,23.45 ||<br>
<br>
<br>
<br>
&nbsp;&nbsp;&nbsp;&nbsp;&nbsp;aprāptacintāḥ samprāptasamupekṣāś ca sanmatim /<br>
&nbsp;&nbsp;&nbsp;&nbsp;&nbsp;nākalpayanti taralā piñchaghātā ivācalam // Mo_4,23.46 //<br>
na ākalpayanti na cañcalīkurvanti || MoT_4,23.46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃśāntasarvasandeho galitākhilakautukaḥ /<br>
&nbsp;&nbsp;&nbsp;&nbsp;&nbsp;saṅkṣīṇakalpanājālo jñaḥ saṃrāḍ iva śobhate // Mo_4,23.47 //<br>
spaṣṭam || MoT_4,23.47 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ātmany eva na māty antaḥ svātmanātmani jṛmbhate /<br>
&nbsp;&nbsp;&nbsp;&nbsp;&nbsp;sampūrṇāpāraparyantaḥ kṣīrārṇava ivātmavān // Mo_4,23.48 //<br>
na māti | ānandanirbharatvāt svātmanātmani jṛmbhate | nāntaḥ kañcid 
anyam paśyatīti bhāvaḥ | sampūrṇaś cāsau apāraparyantaś ca 
sampūrṇāpāraparyantaḥ || MoT_4,23.48 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhogecchākṛpaṇāñ jantūn dīnān dīnendriyāṇi ca /<br>
&nbsp;&nbsp;&nbsp;&nbsp;&nbsp;anunmattamanāḥ śānto hasaty unmattakān iva // Mo_4,23.49 //<br>
tadāsaktau tu kā katheti bhāvaḥ || MoT_4,23.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;icchato 'nyanijāṃ jāyāṃ yathaivānyena hasyate /<br>
&nbsp;&nbsp;&nbsp;&nbsp;&nbsp;indriyasyecchato bhogaṃ tathaiva jñena hasyate // Mo_4,23.50 //<br>
yathā anyasya nijām anyanijām | tādṛśīm bhāvinīm bhāryām icchataḥ | 
anyārtham bhāryām icchata iti yāvat | puruṣasya | yathā anyena hasyate 
hāsaḥ kriyate | tathaiva indriyasya bhogam icchataḥ ajñasya | jñena 
hasyate || MoT_4,23.50 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tyajantaṃ svasukhaṃ sāmyam mano viṣayavidrutam /<br>
&nbsp;&nbsp;&nbsp;&nbsp;&nbsp;aṅkuśeneva nāgendraṃ vicāreṇa vaśaṃ nayet // Mo_4,23.51 //<br>
sāmyaṃ svasukham sāmyākhyam ātmānandam | vicāreṇa kiṃsārā ime bhogā ity evaṃrūpeṇa || MoT_4,23.51 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhogeṣu prasaro yasyā manovṛtteḥ pradīyate /<br>
&nbsp;&nbsp;&nbsp;&nbsp;&nbsp;sāpy ādāv eva hantavyā viṣasyevāṅkurodgatiḥ // Mo_4,23.52 //<br>
sā manovṛttiḥ | ādau prasaradānāt prāk | yasyāḥ tu na dīyate tasyāḥ kā kathety apiśabdābhiprāyaḥ || MoT_4,23.52 ||<br>
<br>
<br>
<br>
nanu prathamaṃ hatāyāḥ paścāt prasaradāne kim phalam ity | atrāha<br>
&nbsp;&nbsp;&nbsp;&nbsp;&nbsp;tāḍitasya hi yaḥ paścāt sammānaḥ so 'py anantakaḥ /<br>
&nbsp;&nbsp;&nbsp;&nbsp;&nbsp;śāler grīṣmopataptasya kuseko 'py amṛtāyate // Mo_4,23.53 //<br>
sammānaḥ ādaraḥ | prasaradānam iti yāvat || MoT_4,23.53 ||<br>
<br>
<br>
<br>
nanu katham etad ity | atrāha<br>
&nbsp;&nbsp;&nbsp;&nbsp;&nbsp;anārtena hi sammāno bahumāno na budhyate /<br>
&nbsp;&nbsp;&nbsp;&nbsp;&nbsp;pūrṇānāṃ saritām prāvṛṭpūraḥ svalpaṃ virājate // Mo_4,23.54 //<br>
hi yasmāt | anārtenādṛṣṭapīḍanena | sammānaḥ bahumānaḥ na budhyate na 
jñāyate | etad dṛṣṭāntena samarthayati pūrṇānām iti | pūrṇānāṃ saritām 
prāvṛṭpūraḥ svalpam tokam | virājate | janamanaāhlādakāritvābhāvād ity 
arthaḥ | janamano hi kṣīṇānāṃ nadīnām prāvṛṭpūradarśanena sānandam 
bhavati || MoT_4,23.54 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pūrṇas tūpakṛto 'py anyat punar apy abhivāñchati /<br>
&nbsp;&nbsp;&nbsp;&nbsp;&nbsp;jagatpūraṇayāpy ambu gṛhṇāty ekārṇavo 'khilam // Mo_4,23.55 //<br>
jagatpūraṇayā yukto 'pīti śeṣaḥ || MoT_4,23.55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;manaso nigṛhītasya yā paścād bhāgamaṇḍanā /<br>
&nbsp;&nbsp;&nbsp;&nbsp;&nbsp;tām evālabdhavistāralabdhatvād bahu manyate // Mo_4,23.56 //<br>
bhāgamaṇḍanā leśena pūraṇā | tām eva bhāgamaṇḍanām eva | alabdhavistāraś
 cāsau labdhaś ca alabdhavistāralabdhaḥ | tasya bhāvaḥ tattvam | tasmāt |
 alabdhavistāraḥ labdhaḥ hi svalpam api bahu manyate || MoT_4,23.56 ||<br>
<br>
<br>
<br>
&nbsp;&nbsp;&nbsp;&nbsp;&nbsp;baddhamukto mahīpālo grāmamātreṇa tuṣyati /<br>
&nbsp;&nbsp;&nbsp;&nbsp;&nbsp;parair abaddho nākrānto rājyenāpi na tuṣyati // Mo_4,23.57 //<br>
ādau baddhaḥ paścān muktaḥ baddhamuktaḥ | tathā nigṛhītam manaḥ bhogaleśenaiva tuṣyatīti bhāvaḥ || MoT_4,23.57 ||<br>
<br>
<br>
<br>
indriyanigrahadvāreṇa manonigrahasya sādhyatvād indriyanigraham eva kathayati<br>
&nbsp;&nbsp;&nbsp;&nbsp;&nbsp;hastaṃ hastena sampīḍya dantair dantān vicūrṇya ca /<br>
&nbsp;&nbsp;&nbsp;&nbsp;&nbsp;aṅgāny aṅgair ivākramya jaya svendriyaśātravān // Mo_4,23.58 //<br>
viṣayeṣu pravṛttāni indriyāṇi samyagjñānabalena pratyāharaṇīyānīti bhāvaḥ || MoT_4,23.58 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jetum anyaṃ kṛtotsāhaiḥ puruṣair udbubhūṣubhiḥ /<br>
&nbsp;&nbsp;&nbsp;&nbsp;&nbsp;pūrvaṃ hṛdayaśatrutvāj jñātavyānīndriyāṇy alam // Mo_4,23.59 //<br>
anyam rājādirūpam | udbhavitum icchubhiḥ udbubhūṣubhiḥ | jñātavyāni 
śatrutveneti śeṣaḥ | hṛdayaśatrutvam cendriyāṇām bhogān praty 
ākarṣaṇakāritvena jñeyam || MoT_4,23.59 ||<br>
<br>
<br>
<br>
manojayayuktānām praśaṃsāṃ karoti<br>
&nbsp;&nbsp;&nbsp;&nbsp;&nbsp;etāvati dharaṇitale<br>
&nbsp;&nbsp;&nbsp;&nbsp;&nbsp;subhagās te sādhucetanāḥ puruṣāḥ /<br>
&nbsp;&nbsp;&nbsp;&nbsp;&nbsp;puruṣakathāsu ca gaṇyā<br>
&nbsp;&nbsp;&nbsp;&nbsp;&nbsp;na jitā ye na cetasā svena // Mo_4,23.60 //<br>
spaṣṭam || MoT_4,23.60 ||<br>
<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;hṛdayabile kṛtakuṇḍala<br>
&nbsp;&nbsp;&nbsp;&nbsp;&nbsp;ulbaṇakalanāviṣo manobhujagaḥ /<br>
&nbsp;&nbsp;&nbsp;&nbsp;&nbsp;yasyopaśāntim āgata<br>
&nbsp;&nbsp;&nbsp;&nbsp;&nbsp;uditaṃ tam arindamaṃ vande // Mo_4,23.61 //<br>
sa eva sarvotkṛṣṭa iti bhāvaḥ | iti śivam || MoT_4,23.61 ||<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe trayoviṃśaḥ sargaḥ ||23||<br>
<br>
<br>
<br>
<br>
*********************************************************************<br>
<br>
<br>
<br>
nanu tarhīndriyajaye kaḥ kleśa ity | atrāha<br>
&nbsp;&nbsp;&nbsp;&nbsp;&nbsp;mahānarakasamrājo mattaduṣkṛtavāraṇāḥ /<br>
&nbsp;&nbsp;&nbsp;&nbsp;&nbsp;āśāśaraśalākāḍhyā durjayā hīndriyārayaḥ // Mo_4,24.1 //<br>
mattaduṣkṛtāny eva vāraṇā yeṣām | te | āśā eva śaraśalākāḥ yeṣām | 
tādṛśāḥ | samrājaḥ api vāraṇayuktāḥ śarayuktāś ca bhavanti || MoT_4,24.1
 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svāśrayam prathamaṃ dehaṃ kṛtaghnā nāśayanti ye /<br>
&nbsp;&nbsp;&nbsp;&nbsp;&nbsp;te kukāryamahākośā durjayāḥ svendriyārayaḥ // Mo_4,24.2 //<br>
nāśayanti asambhavino bhogān prati ceṣṭāṃ kārayanti || MoT_4,24.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kalevarālayam prāpya viṣayāmiṣagardhataḥ /<br>
&nbsp;&nbsp;&nbsp;&nbsp;&nbsp;akṣagṛdhrā vivalganti kāryākāryograpakṣiṇaḥ // Mo_4,24.3 //<br>
kāryākārye eva ugrau pakṣau yeṣām | te | tādṛśāḥ || MoT_4,24.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vivekatantujālena gṛhītā yena te śaṭhāḥ /<br>
&nbsp;&nbsp;&nbsp;&nbsp;&nbsp;tasyāṅgāni na lumpanti pāṣāṇakavalaṃ yathā // Mo_4,24.4 //<br>
te akṣagṛdhrāḥ | gṛdhrā hi pāṣāṇakavalaṃ na lumpanti || MoT_4,24.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;āpātaramaṇīyeṣu ramante viṣayeṣu ye /<br>
&nbsp;&nbsp;&nbsp;&nbsp;&nbsp;atyantavirasānteṣu patanti narakeṣu te // Mo_4,24.5 //<br>
atyantaṃ virasaḥ antaḥ yeṣām | teṣu | viṣayeṣv ity asya viśeṣaṇam etat || MoT_4,24.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vivekadhanavān asmin kukalevarapattane /<br>
&nbsp;&nbsp;&nbsp;&nbsp;&nbsp;indriyāribhir antaḥsthair avaśo nābhibhūyate // Mo_4,24.6 //<br>
asmin anubhūyamāne | kukalevare nindite śarīre | balavān hi aribhiḥ nāvaśo 'bhibhūyate || MoT_4,24.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;na tathā sukhitā bhūyo mṛṇmayograpurījuṣaḥ /<br>
&nbsp;&nbsp;&nbsp;&nbsp;&nbsp;yathā svādhīnamanasaḥ svaśarīrapurīśvarāḥ // Mo_4,24.7 //<br>
mṛṇmayograpurījuṣaḥ bāhyanagarīrājānaḥ | svādhīnamanasa iti viśeṣaṇadvāreṇa hetuḥ || MoT_4,24.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svākrāntendriyabhṛtyasya sugṛhītamanoripoḥ /<br>
&nbsp;&nbsp;&nbsp;&nbsp;&nbsp;vasanta iva mañjaryo vardhante buddhabuddhayaḥ // Mo_4,24.8 //<br>
buddhānām jñāninām | buddhayaḥ | buddhabuddhayaḥ || MoT_4,24.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prakṣīṇacittadarpasya nigṛhītendriyadviṣaḥ /<br>
&nbsp;&nbsp;&nbsp;&nbsp;&nbsp;padminya iva hemante kṣīyante bhogavāsanāḥ // Mo_4,24.9 //<br>
bhogavāsanāḥ bhogasaṃskārāḥ || MoT_4,24.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tāvan niśīva vetālyo valganti hṛdi vāsanāḥ /<br>
&nbsp;&nbsp;&nbsp;&nbsp;&nbsp;ekatattvadṛḍhābhyāsād yāvan na vijitam manaḥ // Mo_4,24.10 //<br>
vijite tu manasi na valgantīti bhāvaḥ | ekatattvam sarvavyāpakaṃ śuddhacinmātratattvam || MoT_4,24.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhṛtyo 'bhimatakartṛtvān mantrī satkāryakāraṇāt /<br>
&nbsp;&nbsp;&nbsp;&nbsp;&nbsp;sāmantaḥ svendriyākrānter mano manye vivekinaḥ // Mo_4,24.11 //<br>
sāmantaḥ śatrujaye adhikṛtaḥ || MoT_4,24.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;lālanāt snigdhalalanā pālanāt pāvanaḥ pitā /<br>
&nbsp;&nbsp;&nbsp;&nbsp;&nbsp;suhṛd uttamaviśvāsān mano manye manīṣiṇām // Mo_4,24.12 //<br>
lālanāt lālanākāritvāt | snigdhalalanā snehayuktā cāsau | lalanā strī || MoT_4,24.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svālokitaṃ śāstradṛśā sudhyātaṃ svanunāthitam /<br>
&nbsp;&nbsp;&nbsp;&nbsp;&nbsp;prayacchati parāṃ siddhiṃ tyaktvātmānam manaḥpitā // Mo_4,24.13 //<br>
suṣṭhur anunāthitam yācitam | ātmānaṃ tyaktvā nāśayitvā | mano hi 
svātmānaṃ nāśayitvaiva hitaṃ sampādayati | pitāpi putrasya 
svaprāṇatyāgena hitaṃ karotīti tasyopamānatvam || MoT_4,24.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sughṛṣṭaḥ suparāmṛṣṭaḥ sudhṛtaḥ svanubodhitaḥ /<br>
&nbsp;&nbsp;&nbsp;&nbsp;&nbsp;suguṇāyojito bhāti hṛdi hṛdyo manomaṇiḥ // Mo_4,24.14 //<br>
maṇipakṣe svanubodhitaḥ samyakparīkṣitaḥ | suguṇeṣu praśasteṣu guṇeṣu tantuṣu ca | ā samantāt | yojitaḥ || MoT_4,24.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;janmavṛkṣakuṭhārāṇi tathodarkodayāni ca /<br>
&nbsp;&nbsp;&nbsp;&nbsp;&nbsp;diśaty eṣa manomantrī karmāṇi śubhakarmaṇaḥ // Mo_4,24.15 //<br>
udarkaḥ uttaraphalabhūtaḥ | udayaḥ yeṣām | tāni | śubhakarmaṇaḥ śubhakarmakāriṇaḥ puruṣasya || MoT_4,24.15 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;evam manomaṇiṃ rāma bahupaṅkakalaṅkitam /<br>
&nbsp;&nbsp;&nbsp;&nbsp;&nbsp;vivekavāriṇā siddhyai prakṣālyālokavān bhava // Mo_4,24.16 //<br>
siddhyai cinmātrasvarūpaparamātmatattvalābhākhyāyai siddhyai | ālokavān 
prakāśavān | maṇiprakṣālako 'pi tamasi ālokavān bhavati | ratnālokasya 
vidyamānatvāt || MoT_4,24.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhavabhūmiṣu bhīmāsu vivekavitato 'pi san /<br>
&nbsp;&nbsp;&nbsp;&nbsp;&nbsp;mā patotpātapūrṇāsu vivaśaḥ prākṛto yathā // Mo_4,24.17 //<br>
bhīmāsu bhayapradāsu | mā pata mā gaccha | vivekavān apy ahaṃ yadi 
gacchāmy api | kim mama setsyatīti niścaye 'pi mā gaccheti dyotayitum 
apiśabdaḥ | prākṛtaḥ vivekarahitaḥ | patane tu tvam api vivekavān nāsīti
 bhāvaḥ || MoT_4,24.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃsāramāyām uditām anarthaśatasaṅkulām /<br>
&nbsp;&nbsp;&nbsp;&nbsp;&nbsp;mā mahāmohamihikām imāṃ tvam avadhīraya // Mo_4,24.18 //<br>
māvadhīraya kim mām iyaṃ karotīty avagaṇanāviṣayam mā kuru || MoT_4,24.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vivekam param āśritya buddhyā satyam avekṣya ca /<br>
&nbsp;&nbsp;&nbsp;&nbsp;&nbsp;indriyārīn alaṃ jitvā tīrṇo bhava bhavā[rṇavāt] // Mo_4,24.19 //<br>
<br>
<br>
<br>
<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;***<br>
<br>
<br>
<br>
*********************************************************************<br>
<br>
<br>
<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;***<br>
<br>
<br>
viśeṣaṇadvaye 'pi hetutvena jñeyam || MoT_4,25.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ratnayantramayānantadaityanirjitavāsavaḥ /<br>
&nbsp;&nbsp;&nbsp;&nbsp;&nbsp;himaśītānalajvālānirmitodyānamaṇḍapaḥ // Mo_4,25.13 //<br>
ratnayantramayāḥ māyodbhāvitāḥ ratnayantrasvarūpāḥ | ye 'nantā daityāḥ | taiḥ nirjitaḥ vāsavaḥ | yena | saḥ || MoT_4,25.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvartukusumodyānajitanandanacandanaḥ /<br>
&nbsp;&nbsp;&nbsp;&nbsp;&nbsp;māyāsarpahṛtavyālamalayācalacandanaḥ // Mo_4,25.14 //<br>
māyāsarpaiḥ hṛtavyālāni dūrīkṛtasahajasarpāṇi | malayācalacandanāni yasya | saḥ || MoT_4,25.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;hemastrīlokalāvaṇyajihmitāntaḥpurāṅganaḥ /<br>
&nbsp;&nbsp;&nbsp;&nbsp;&nbsp;krīḍārthaspardhayeśānahatacakragadādharaḥ // Mo_4,25.15 //<br>
hemastrīlokena māyodbhāvitena suvarṇāṅganālokena | lāvaṇyena jihmitāḥ 
jitāḥ | antaḥpurāṅganāḥ yasya | saḥ | krīḍārtham māyayā udbhāvitā 
spardhā krīḍārthaspardhā | tayā | īśānena mahārudreṇa | hataḥ 
cakragadādharaḥ viṣṇuḥ yasya | saḥ || MoT_4,25.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ajasroḍḍīnaratnaughatārāḍhyasvapurāmbaraḥ /<br>
&nbsp;&nbsp;&nbsp;&nbsp;&nbsp;nānākusumasambhārajānudaghnakṛtāṅganaḥ // Mo_4,25.16 //<br>
spaṣṭam || MoT_4,25.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;niśāsv akhilapātālaśatacandranabhastalaḥ /<br>
&nbsp;&nbsp;&nbsp;&nbsp;&nbsp;svasālabhañjikālokagītigītaguṇotkaraḥ // Mo_4,25.17 //<br>
spaṣṭam || MoT_4,25.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;māyairāvaṇanāgendravidrutāmaravāraṇaḥ /<br>
&nbsp;&nbsp;&nbsp;&nbsp;&nbsp;trailokyavibhavotkarṣapūritāntaḥpurāntaraḥ // Mo_4,25.18 //<br>
spaṣṭam || MoT_4,25.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvasampattisubhagaḥ sarvaiśvaryasamanvitaḥ /<br>
&nbsp;&nbsp;&nbsp;&nbsp;&nbsp;samastadaityasāmantavanditāgryānuśāsanaḥ // Mo_4,25.19 //<br>
spaṣṭam || MoT_4,25.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mahābhujavanacchāyāviśrāntāsuramaṇḍalaḥ /<br>
&nbsp;&nbsp;&nbsp;&nbsp;&nbsp;sarvāmbudhiguhāsāraratnakuṇḍalamaṇḍitaḥ // Mo_4,25.20 //<br>
sarvāmbudhayaḥ eva guhāḥ | tāsāṃ sārāṇi yāni ratnāni | teṣāṃ kuṇḍalāni | tair maṇḍitaḥ || MoT_4,25.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasyotsāditadevasya kaṭhinoḍḍāmarākṛteḥ /<br>
&nbsp;&nbsp;&nbsp;&nbsp;&nbsp;babhūva vipulaṃ sainyam āsuraṃ suranāśanam // Mo_4,25.21 //<br>
utsāditāḥ khedaṃ nītāḥ devāḥ yena | tādṛśasya || MoT_4,25.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasmin māyābale supte deśāntaragate tathā /<br>
&nbsp;&nbsp;&nbsp;&nbsp;&nbsp;tatsainyāntaram ājagmuś chidram prāpya kilāmarāḥ // Mo_4,25.22 //<br>
tasya śambarasya | yat sainyam | tasyāntaram madhyam | chidram avasaram |
 prāpya | anyathā teṣāṃ śaktir nābhūd iti bhāvaḥ || MoT_4,25.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha śambaradaityena dudrikahvadrumādayaḥ /<br>
&nbsp;&nbsp;&nbsp;&nbsp;&nbsp;rakṣārtham mattasāmantāḥ svasenāsu niyojitāḥ // Mo_4,25.23 //<br>
niyojitāḥ preritāḥ || MoT_4,25.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tān apy antaram āsādya jaghnur gīrvāṇanāyakāḥ /<br>
&nbsp;&nbsp;&nbsp;&nbsp;&nbsp;vyomāntaracarāḥ śyenāḥ kalaviṅkān ivākulān // Mo_4,25.24 //<br>
tān api dudrikahvadrumādīn api | antaram āsādyāvakāśaṃ labdhvā | jaghnuḥ ghnanti sma || MoT_4,25.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;senāpatīn punaś cānyāṃś cakārāsurasattamaḥ /<br>
&nbsp;&nbsp;&nbsp;&nbsp;&nbsp;capalān udbhaṭārāvāṃs taraṅgān iva sāgaraḥ // Mo_4,25.25 //<br>
spaṣṭam || MoT_4,25.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;devās tān api tasyāśu jaghnus tena sa kopavān /<br>
&nbsp;&nbsp;&nbsp;&nbsp;&nbsp;jagāmāmaranāśāya paripūrṇas triviṣṭapam // Mo_4,25.26 //<br>
paripūrṇaḥ mahāsainyayuktaḥ || MoT_4,25.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tatrāsya māyābhītās te surā antardhim āyayuḥ /<br>
&nbsp;&nbsp;&nbsp;&nbsp;&nbsp;merukānanakuñjeṣu mṛgā gaurīguror iva // Mo_4,25.27 //<br>
kuñjeṣv iti niṣkṛṣya gaurīguror ity anena sambandhanīyam || MoT_4,25.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;krandatkṣudrāmaragaṇaṃ vāṣpaklinnasurīmukham /<br>
&nbsp;&nbsp;&nbsp;&nbsp;&nbsp;śūnyaṃ dadarśa sa svargaṃ kalpakṣīṇajagatsamam // Mo_4,25.28 //<br>
saḥ śambaraḥ || MoT_4,25.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vihṛtya kupitas tatra labdham āhṛtya śambaraḥ /<br>
&nbsp;&nbsp;&nbsp;&nbsp;&nbsp;lokapālapurīr dagdhvā jagāmātmīyam ālayam // Mo_4,25.29 //<br>
labdham hastāgataṃ ratnajātam || MoT_4,25.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;evaṃ dṛḍhatarībhūte dveṣe dānavadevayoḥ /<br>
&nbsp;&nbsp;&nbsp;&nbsp;&nbsp;devāḥ svargam parityajya dikṣu jagmur adarśanam // Mo_4,25.30 //<br>
dveṣe vaire || MoT_4,25.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha śambaradaityena ye ye senādhināyakāḥ /<br>
&nbsp;&nbsp;&nbsp;&nbsp;&nbsp;kriyante yatnatas tāṃs tāñ jaghnur yatnaparāḥ surāḥ // Mo_4,25.31 //<br>
spaṣṭam || MoT_4,25.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yāvad udvegam āpannaḥ śambaraḥ kopavān bhṛśam /<br>
&nbsp;&nbsp;&nbsp;&nbsp;&nbsp;tārṇo 'bhi vātam anala iva jajvāla cocchvasan // Mo_4,25.32 //<br>
ka iva jajvāla | tārṇaḥ tṛṇodbhūtaḥ | anala iva | yathā saḥ vātam abhi jvalati | tathety arthaḥ || MoT_4,25.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;trailokyam api cānviṣya na devāṃl labdhavān atha /<br>
&nbsp;&nbsp;&nbsp;&nbsp;&nbsp;pareṇāpi prayatnena sukṛtānīva duṣkṛtī // Mo_4,25.33 //<br>
spaṣṭam || MoT_4,25.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sasarja māyayā ghorān asurāṃs trīn mahābalān /<br>
&nbsp;&nbsp;&nbsp;&nbsp;&nbsp;balarakṣārtham uditān kālān mūrtim ivāsthitān // Mo_4,25.34 //<br>
kālān yamān || MoT_4,25.34 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nirmitā māyayā bhīmāḥ kalpapādapabāhavaḥ /<br>
&nbsp;&nbsp;&nbsp;&nbsp;&nbsp;udagus te mahākāyāḥ pakṣakṣubdhā ivādrayaḥ // Mo_4,25.35 //<br>
udaguḥ utthitāḥ || MoT_4,25.35 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dāmo vyālaḥ kaṭaś ceti nāmabhiḥ parilāñchitāḥ /<br>
&nbsp;&nbsp;&nbsp;&nbsp;&nbsp;yathāprāptaikakartāraś cetanāmātradharmiṇaḥ // Mo_4,25.36 //<br>
yathāprāptaikakartāraḥ niranusandhānā ity arthaḥ || MoT_4,25.36 ||<br>
<br>
<br>
<br>
tān eva viśinaṣṭi<br>
&nbsp;&nbsp;&nbsp;&nbsp;&nbsp;abhāvāt karmaṇāṃ te ca prāktanānām avāsanāḥ /<br>
&nbsp;&nbsp;&nbsp;&nbsp;&nbsp;nirvikalpakacinmātraparispandaikakarmiṇaḥ // Mo_4,25.37 //<br>
te ca traya āsan kathambhūtāḥ | sadyaḥ utthitatvena prāktanānāṃ karmaṇām
 abhāvāt avāsanāḥ vāsanārahitāḥ | punaḥ kathambhūtāḥ | nirvikalpakam 
vikalparahitam | yat cinmātram | tasya yaḥ parispandaḥ | tadrūpam ekam 
karma eṣām astīti tādṛśāḥ | nirvikalpaceṣṭā ity arthaḥ || MoT_4,25.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;karmabījaṃ kalāṃ tanvīṃ dadhānā mananābhidhām /<br>
&nbsp;&nbsp;&nbsp;&nbsp;&nbsp;apuṣṭāṃ kṛtrimām antar ādāyodayam āgatāḥ // Mo_4,25.38 //<br>
punaḥ kathambhūtāḥ | karmabījam karmabījabhūtām | tanvīm alpām | 
mananābhidhām kalāṃ dadhānāḥ | ata eva apuṣṭāṃ kṛtrimām āhāryām | tām 
mananābhidhāṃ kalām ādāya | udayam prādurbhāvam | āgatāḥ | anyathā 
brahmaṇaḥ utthānaṃ na syād iti bhāvaḥ || MoT_4,25.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pāramparyeṇa te hy atra kākatālīyavad bhaṭāḥ /<br>
&nbsp;&nbsp;&nbsp;&nbsp;&nbsp;prakṛtām anuvartante kriyām ujjhitavāsanāḥ // Mo_4,25.39 //<br>
pāramparyeṇa paramparāpekṣayā | na tu prayojanam anusandhāya || MoT_4,25.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ardhasuptā yathā bālāḥ svāṅgair iṅganti kevalam /<br>
&nbsp;&nbsp;&nbsp;&nbsp;&nbsp;vāsanātmābhimānābhyāṃ hīnās te tadvad eva hi // Mo_4,25.40 //<br>
vāsanā cātmābhimānam ca | tābhyām || MoT_4,25.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nābhipātaṃ na cāpātaṃ vidus te na palāyanam /<br>
&nbsp;&nbsp;&nbsp;&nbsp;&nbsp;na jīvitaṃ na maraṇaṃ na raṇaṃ ca jayājayau // Mo_4,25.41 //<br>
abhimukham pātaḥ abhipātaḥ | tam | āpatanam āpātaḥ || MoT_4,25.41 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kevalaṃ sainikān agre dṛṣṭvābhihananodyatān /<br>
&nbsp;&nbsp;&nbsp;&nbsp;&nbsp;abhijaghnuḥ parān ājau prahāradalitādrayaḥ // Mo_4,25.42 //<br>
parān śatrubhūtān || MoT_4,25.42 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śambaraś cintayām āsa parituṣṭamanāḥ pure /<br>
&nbsp;&nbsp;&nbsp;&nbsp;&nbsp;vijeṣyate hi matsenā māyāsurasurakṣitā // Mo_4,25.43 //<br>
kiṃ cintayām āsety | atrāha vijeṣyate iti | māyayā utpāditāḥ asurāḥ 
māyāsurāḥ | taiḥ surakṣitā matsenā | hi niścaye | vijeṣyate vijayam 
prāpsyati || MoT_4,25.43 ||<br>
<br>
<br>
<br>
&nbsp;&nbsp;&nbsp;&nbsp;&nbsp;iṣṭāniṣṭābhir ete hi vāsanābhiḥ samujjhitāḥ /<br>
&nbsp;&nbsp;&nbsp;&nbsp;&nbsp;tato raṇe bibhyati no vidravanti ca na sthirāḥ // Mo_4,25.44 //<br>
iṣṭāniṣṭavāsanāyukta eva hi śatrum balayuktaṃ jñātvā bibheti vidravati ceti bhāvaḥ || MoT_4,25.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yad ete na palāyante devair abhihatā api /<br>
&nbsp;&nbsp;&nbsp;&nbsp;&nbsp;tad eṣātibalā senā mamedānīṃ vyavasthitā // Mo_4,25.45 //<br>
viśeṣeṇāvasthitā vyavasthitā || MoT_4,25.45 ||<br>
<br>
<br>
<br>
sargāntaślokena śambaracintāṃ samāpayati<br>
&nbsp;&nbsp;&nbsp;&nbsp;&nbsp;atibalāsuradordrumapālitā<br>
&nbsp;&nbsp;&nbsp;&nbsp;&nbsp;mama camūḥ sthiratām alam eṣyati /<br>
&nbsp;&nbsp;&nbsp;&nbsp;&nbsp;amaravāraṇadantavighaṭṭaneṣv<br>
&nbsp;&nbsp;&nbsp;&nbsp;&nbsp;amaraparvatahemamahī yathā // Mo_4,25.46 //<br>
amaraparvatasya sumeroḥ | hemamahī suvarṇabhūmiḥ | iti śivam || MoT_4,25.46 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe pañcaviṃśaḥ sargaḥ ||25||<br>
<br>
<br>
<br>
<br>
*********************************************************************<br>
<br>
<br>
<br>
śambaracintām upasaṃharati<br>
&nbsp;&nbsp;&nbsp;&nbsp;&nbsp;iti nirṇīya daityendro dāmavyālakaṭānvitām /<br>
&nbsp;&nbsp;&nbsp;&nbsp;&nbsp;senāṃ sampreṣayām āsa bhūtalaṃ devanāśinīm // Mo_4,26.1 //<br>
spaṣṭam || MoT_4,26.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;daityāḥ sāgarakuñjebhyaḥ kandarebhyaḥ surācalāt /<br>
&nbsp;&nbsp;&nbsp;&nbsp;&nbsp;udagur bhīmanirhrādāḥ sapakṣagirilīlayā // Mo_4,26.2 //<br>
udaguḥ utthitāḥ | sapakṣāḥ pakṣayuktāḥ | ye girayaḥ | teṣāṃ yā līlā | tayā || MoT_4,26.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rodasīkoṭaraṃ hastaprahārahatabhāskaram /<br>
&nbsp;&nbsp;&nbsp;&nbsp;&nbsp;dānavāḥ pūrayām āsur dāmavyālakaṭeritāḥ // Mo_4,26.3 //<br>
dāmavyālakaṭeritāḥ dāmavyālakaṭapreritāḥ || MoT_4,26.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;athottasthur nikuñjebhyaḥ kandarebhyaḥ surācalāt /<br>
&nbsp;&nbsp;&nbsp;&nbsp;&nbsp;pralayānta ivākṣubdhā bhītāḥ svarvāsināṃ gaṇāḥ // Mo_4,26.4 //<br>
ā samantāt kṣubdhāḥ ākṣubdhāḥ | svarvāsinām devānām || MoT_4,26.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;devāsurapatākinyos tad yuddham abhavat tayoḥ /<br>
&nbsp;&nbsp;&nbsp;&nbsp;&nbsp;akālolbaṇakalpāntabhīṣaṇam bhuvanāntare // Mo_4,26.5 //<br>
tat prasiddham || MoT_4,26.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;petuḥ pralayaparyastasacandrārkādrivad divaḥ /<br>
&nbsp;&nbsp;&nbsp;&nbsp;&nbsp;śirāṃsi kuṇḍalodvāntatejaḥpītatamāṃsy adhaḥ // Mo_4,26.6 //<br>
pralaye paryastāḥ vāteritāḥ | ye sacandrārkāḥ adrayaḥ | tadvat | śirāṃsi
 divaḥ ākāśāt | adhaḥ bhūmau | petuḥ | śirāṃsi kathambhūtāni | kuṇḍalaiḥ
 udvāntam udvamitam | yat tejaḥ | tena pītaṃ tamaḥ | yaiḥ | tāni || 
MoT_4,26.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jughūrṇur bhaṭanirmuktasiṃhanādavirāvitāḥ /<br>
&nbsp;&nbsp;&nbsp;&nbsp;&nbsp;pralayānilasampūraiḥ sāṭṭahāsā ivādrayaḥ // Mo_4,26.7 //<br>
aṭṭahāsayuktā api ghūrṇanti || MoT_4,26.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rejur ātmaśilātulyahetipātārtavṛttayaḥ /<br>
&nbsp;&nbsp;&nbsp;&nbsp;&nbsp;kulācalataṭā bhītavibhrāntaharimaṇḍalāḥ // Mo_4,26.8 //<br>
kulācalataṭāḥ rejuḥ | kathambhūtāḥ | ātmanaḥ ātmasambandhinyaḥ | yā 
śilāḥ | tābhiḥ tulyāḥ | yā hetayaḥ | tāsāṃ yaḥ pātaḥ | tenārtā dīnā | 
vṛttiḥ sthitiḥ yeṣām | tādṛśāḥ | punaḥ kathambhūtāḥ | bhītāni ata eva 
vibhrāntāni harimaṇḍalāni siṃhamaṇḍalāni yeṣām | te || MoT_4,26.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ceruḥ parasparāghātahatahetisamutthitāḥ /<br>
&nbsp;&nbsp;&nbsp;&nbsp;&nbsp;lolānalakaṇāḥ kalpaviśīrṇā iva tārakāḥ // Mo_4,26.9 //<br>
spaṣṭam || MoT_4,26.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vilesū raktamāṃsaughapūrṇaikārṇavatīragāḥ /<br>
&nbsp;&nbsp;&nbsp;&nbsp;&nbsp;kalpatālatanūttālā vetālās tāratālinaḥ // Mo_4,26.10 //<br>
vilesuḥ vilasanti sma | vetālāḥ bhūtaviśeṣāḥ | tāratālinaḥ udbhaṭavādyayuktāḥ || MoT_4,26.10 ||<br>
<br>
<br>
&nbsp;&nbsp;&nbsp;&nbsp;&nbsp;prasphuradrudhirāsāraśāntapāṃsupayodhare /<br>
&nbsp;&nbsp;&nbsp;&nbsp;&nbsp;vyomni hetihatakṣuṇṇamaulikuṇḍalakoṭayaḥ // Mo_4,26.11 //<br>
hetihatānāṃ yodhānām | kṣuṇṇā nipatitāni | yāni maulikuṇḍalāni | teṣāṃ 
koṭayaḥ vyomni | vilesur iti pūrveṇa sambandhaḥ || MoT_4,26.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;babhūvur bhāskarākāraiḥ kalpabhūruhabāhubhiḥ /<br>
&nbsp;&nbsp;&nbsp;&nbsp;&nbsp;prahāradalitādrīndrair daityair nirvivarā diśaḥ // Mo_4,26.12 //<br>
nirvivarāḥ nīrandhrāḥ || MoT_4,26.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jagmur jvaladasivrātapātapātitabhittayaḥ /<br>
&nbsp;&nbsp;&nbsp;&nbsp;&nbsp;kaṇaprakaratāṃ śailāḥ kalpāgnivalitā iva // Mo_4,26.13 //<br>
kalpāgnivalitāḥ kalpāgnibhramitāḥ || MoT_4,26.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;devāḥ tejaḥ samājagmur aśvamedhaidhitā iva /<br>
&nbsp;&nbsp;&nbsp;&nbsp;&nbsp;asurān anusasrus tāñ jaladān iva vāyavaḥ // Mo_4,26.14 //<br>
spaṣṭam || MoT_4,26.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jagṛhus tān athākramya jaradākhūn ivotavaḥ /<br>
&nbsp;&nbsp;&nbsp;&nbsp;&nbsp;rejuḥ surāsurāḥ phullavanalolādrivad divi // Mo_4,26.15 //<br>
devāḥ tān asurān | jagṛhuḥ iti sambandhaḥ | otavaḥ viḍālāḥ || MoT_4,26.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;te 'nyo'nyam pūrayām āsuḥ śastrapūrair diśo daśa /<br>
&nbsp;&nbsp;&nbsp;&nbsp;&nbsp;vanāni kusumavrātaiḥ sumeror iva mārutāḥ // Mo_4,26.16 //<br>
spaṣṭam || MoT_4,26.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ghoraṃ samabhavad yuddhaṃ devadānavasainyayoḥ /<br>
&nbsp;&nbsp;&nbsp;&nbsp;&nbsp;rodorandhroḍumbarāntar mahāmaṣakasaṅghayoḥ // Mo_4,26.17 //<br>
rodorandhra eva dyāvāpṛthivīrandhra eva uḍumbarāntaḥ 
uḍumbaraphalamadhyam | tatra mahāmaṣakasaṅghayoḥ mahāmaṣakasamūhayoḥ | 
uḍumbarāntaḥ hi maṣakāḥ bhavanti || MoT_4,26.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;athodapatad ullāsair lokapālebhamaṇḍalaiḥ /<br>
&nbsp;&nbsp;&nbsp;&nbsp;&nbsp;kalpābhraiḥ pūritākāro dāruṇaḥ samarāravaḥ // Mo_4,26.18 //<br>
ullāsaiḥ ūrdhvagatahastaiḥ | kalpābhraiḥ kalpābhratulyaiḥ | udapatat utthitaḥ || MoT_4,26.18 ||<br>
<br>
<br>
<br>
samarāravaṃ vistareṇa viśinaṣṭi<br>
&nbsp;&nbsp;&nbsp;&nbsp;&nbsp;piṇḍagraheṇa nabhasi bhūbhāga iva kuṭṭimam /<br>
&nbsp;&nbsp;&nbsp;&nbsp;&nbsp;muṣṭigrāhyo mahāmeghamantharodarapīvaraḥ // Mo_4,26.19 //<br>
samarāravaḥ kathambhūtaḥ | nabhasi piṇḍagraheṇa muṣṭigrāhyaḥ | kim iva |
 kuṭṭimam iva | yathā kuṭṭimam bhūbhāge piṇḍagraheṇa muṣṭigrāhyam 
bhavati | tathety arthaḥ || MoT_4,26.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;prathamāpātasampiṣṭaśastraśailaraṭattaṭaḥ /<br>
&nbsp;&nbsp;&nbsp;&nbsp;&nbsp;sphuṭaddhṛdayaniḥsattvakarkaśākrandaghargharaḥ // Mo_4,26.20 //<br>
prathamāpāta eva sampiṣṭāḥ ye śastrabhūtāḥ śailāḥ | taiḥ raṭantaḥ taṭāḥ 
yasya | saḥ | sphuṭaddhṛdayāḥ ye niḥsattvāḥ dhairyarahitāḥ | teṣāṃ yaḥ 
karkaśākrandaḥ | tena ghargharaḥ ghargharaśabdayuktaḥ || MoT_4,26.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pralayapratyayollāsikalpābhrāravabṛṃhaṇaḥ /<br>
&nbsp;&nbsp;&nbsp;&nbsp;&nbsp;dvādaśādityasaṅghaṭṭadravatkāñcanasannibhaḥ // Mo_4,26.21 //<br>
pralayapratyaye pralayasamaye | ullāsī yaḥ kalpābhrāravaḥ | tadvat 
bṛṃhaṇaṃ yasya | saḥ | dvādaśādityānāṃ yaḥ saṅghaṭṭaḥ kalpānte anyo'nyaṃ
 saṅghaṭṭanam | tena dravat yat kāñcanam | tena sannibhaḥ | 
avicchinnapravāhatvena tulya ity arthaḥ || MoT_4,26.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;brahmāṇḍakuḍyasaṅghaṭṭāt parāvṛtyāvaniṃ gataḥ /<br>
&nbsp;&nbsp;&nbsp;&nbsp;&nbsp;mahāsrotaḥpayaḥpūraḥ setvāhata ivākaram // Mo_4,26.22 //<br>
punaḥ kathambhūtaḥ | brahmāṇḍakuḍyasaṅghaṭṭāt parāvṛtya avaniṃ gataḥ | 
ka iva | mahāsrotaḥpayaḥpūra iva | yathā saḥ setvāhataḥ san ākaram 
utpattisthānaṃ gacchati | tathety arthaḥ || MoT_4,26.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;calatsapakṣaśailendrapakṣavātabaladhvaniḥ /<br>
&nbsp;&nbsp;&nbsp;&nbsp;&nbsp;kaṭhināpūraṇoḍḍīnasphuṭaśailendrakandharaḥ // Mo_4,26.23 //<br>
calantaḥ ye sapakṣāḥ śailendrāḥ | teṣāṃ yaḥ pakṣavātaḥ | tena yaḥ 
baladhvaniḥ balayuktaḥ śabdaḥ | tadrūpaḥ | kaṭhinaiḥ kāṭhinyayuktair 
āyudhair | āpūraṇena uḍḍīnāḥ sphuṭaṃ śailendrakandharāḥ yasya | saḥ || 
MoT_4,26.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mandaroddhūtadugdhābdhisaṅkṣobhasadṛśāṃśakaḥ /<br>
&nbsp;&nbsp;&nbsp;&nbsp;&nbsp;pratiśrudghuṅghumāsphoṭaghaṭitadvīpajantubhūḥ // Mo_4,26.24 //<br>
mandaroddhūtaś cāsau dugdhābdhiḥ ca | tasya yaḥ saṅkṣobhaḥ | tena 
sadṛśāḥ aṃśāḥ bhāgāḥ yasya | saḥ | pratiśrudrūpo yaḥ 
ghuṅghumaśabdānuvedhaḥ | tena ghaṭitāḥ melitāḥ | dvīpāś ca jantubhuvaś 
ca | yena | saḥ || MoT_4,26.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;senayoḥ kruddhayor āsīd yuddham uddhatadānavam /<br>
&nbsp;&nbsp;&nbsp;&nbsp;&nbsp;niṣpiṣṭanagaragrāmagirikānanamānavam // Mo_4,26.25 //<br>
tayoḥ senayoḥ yuddham āsīt | kathambhūtam ity apekṣāyāṃ yuddhaṃ vistareṇa viśinaṣṭi uddhatetyādi || MoT_4,26.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mahāhetiśatacchinnadānavācalapūrṇadik /<br>
&nbsp;&nbsp;&nbsp;&nbsp;&nbsp;anyo'nyahatahetyadricūrṇapūrṇāmbarodaram // Mo_4,26.26 //<br>
mahāhetīnāṃ yāni śatāni | taiḥ chinnāḥ ye dānavācalāḥ | taiḥ pūrṇāḥ diśaḥ yasya | tat || MoT_4,26.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhusuṇḍīmaṇḍalāsphoṭasphuṭanmeruśiraḥśatam /<br>
&nbsp;&nbsp;&nbsp;&nbsp;&nbsp;śaramārutanirlūnadaityadevāsurāmbujam // Mo_4,26.27 //<br>
āsphoṭaḥ tāḍanam | śareti | mārutena ca ambujāni lūyante || MoT_4,26.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cakrāvartaśatabhrāntadevadaityajarattṛṇam /<br>
&nbsp;&nbsp;&nbsp;&nbsp;&nbsp;senāpravāhakallolavalanāvalitāmbaram // Mo_4,26.28 //<br>
cakrāṇām āyudhaviśeṣāṇām | ye āvartāḥ bhramaṇāni | teṣāṃ yāni śatāni | 
teṣu bhrāntāḥ cakrabhramayuktāḥ | devadaityā eva jarattṛṇaṃ yatra | tat |
 senāpravāhānāṃ ye kallolāḥ vyūharūpāḥ kallolāḥ | teṣāṃ yā valanāḥ 
valganāḥ | tābhiḥ valitaṃ vṛttam | ambaraṃ yasya | tat || MoT_4,26.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;hetyadripātaniṣpiṣṭapatadvaimānikavrajam /<br>
&nbsp;&nbsp;&nbsp;&nbsp;&nbsp;hastānītābdhivāryoghaplāvitavyomapattanam // Mo_4,26.29 //<br>
plāvitam īritam || MoT_4,26.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vahanmahāstrāvartāsiśūlaśaktinadīśatam /<br>
&nbsp;&nbsp;&nbsp;&nbsp;&nbsp;śailapakṣodbhaṭāsphoṭajaḍabrahmāṇḍamaṇḍalam // Mo_4,26.30 //<br>
mahāstrāṇy eva cakrāṇy evāvartāḥ yeṣām | tāni mahāstrāvartāni | vahanti 
mahāstrāvartāni asiśūlaśaktinadīśatāni yasmin | tat | āsphoṭaḥ saśabdaṃ 
tāḍanam | tena jaḍam śabdaśravaṇaśaktirahitam || MoT_4,26.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;daityapārṣṇiprahāraughapatallokeśapattanam /<br>
&nbsp;&nbsp;&nbsp;&nbsp;&nbsp;nārīhalahalārāvaravatkanakamandiram // Mo_4,26.31 //<br>
halahaleti śabdānukaraṇam || MoT_4,26.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;luṭhaddaityācaloddhūtamattārṇavajalādribhiḥ /<br>
&nbsp;&nbsp;&nbsp;&nbsp;&nbsp;dhautaraktanabho yodhamuktanādadravadvrajam // Mo_4,26.32 //<br>
luṭhantaḥ patantaḥ | ye daityā evācalāḥ | tair uddhūtāḥ ye mattārṇavāḥ |
 teṣāṃ ye jalādrayaḥ mahormayaḥ | taiḥ kṛtvā dhautaṃ raktanabhaḥ 
raktayuktaṃ nabhaḥ yasya | tat | yodhaiḥ muktaḥ yaḥ mahānādaḥ siṃhanādaḥ
 | tena dravantaḥ dhāvantaḥ | vrajāḥ arthāt dīnasamūhāḥ yatra | tat || 
MoT_4,26.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;lokapānekapāmbhodacchannacchannāryamānvitam /<br>
&nbsp;&nbsp;&nbsp;&nbsp;&nbsp;punaḥ surāsuroddyotair dṛṣṭasainyakulākulam // Mo_4,26.33 //<br>
lokapānām lokeśānām | ye anekapāḥ hastinaḥ | te evāmbhodāḥ meghāḥ | taiḥ
 channacchannaḥ atiśayenāvṛtaḥ | yaḥ aryamā sūryaḥ | tenānvitam | tarhi 
tatra tair anyo'nyaṃ kathaṃ dṛṣṭam ity | atrāha punar iti | punaḥ 
pakṣāntare | surāsurāṇāṃ ye uddyotāḥ śarīraprakāśāḥ | taiḥ kṛtvā dṛṣṭaṃ 
yat sainyakulam sainyasamūhaḥ | tenākulam nirbharam || MoT_4,26.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sapakṣaparvatākāradānavādrigamāgamaiḥ /<br>
&nbsp;&nbsp;&nbsp;&nbsp;&nbsp;vahatpacapacāśabdabhūribhākkarabhīṣaṇam // Mo_4,26.34 //<br>
pacapaceti śabdānukaraṇam | bhākkareti ca || MoT_4,26.34 ||<br>
<br>
<br>
<br>
&nbsp;&nbsp;&nbsp;&nbsp;&nbsp;āyudhādrivibhinnogradaityaparvatanirjharaiḥ /<br>
&nbsp;&nbsp;&nbsp;&nbsp;&nbsp;raktair aruṇitāśeṣavasudhārṇavaparvatam // Mo_4,26.35 //<br>
spaṣṭam || MoT_4,26.35 ||<br>
<br>
<br>
<br>
&nbsp;&nbsp;&nbsp;&nbsp;&nbsp;utsannarāṣṭranagaravipinagrāmagahvaraiḥ /<br>
&nbsp;&nbsp;&nbsp;&nbsp;&nbsp;dhṛtāsaṅkhyāsurebhāśvamanuṣyarathaparvatam // Mo_4,26.36 //<br>
utsannāḥ vinaṣṭāḥ | ye rāṣṭranagaravipinagrāmāḥ | teṣāṃ gahvaraiḥ 
randhrarūpaiḥ madhyabhāgaiḥ | dhṛtāḥ asaṅkhyāḥ 
asurebhāśvamanuṣyarathaparvatāḥ yasya | tat || MoT_4,26.36 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sutālottālanārācarājirecitacāraṇam /<br>
&nbsp;&nbsp;&nbsp;&nbsp;&nbsp;muṣṭiprahārapiṣṭāṃsamattairāvaṇavāraṇam // Mo_4,26.37 //<br>
sutālavat uttālāḥ ye nārācāḥ | teṣāṃ yā rājiḥ | tayā recitāḥ rahitāḥ | cāraṇāḥ devaviśeṣāḥ yasya | tat || MoT_4,26.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kalpābhrapaṭalāsāradhārādalitaparvatam /<br>
&nbsp;&nbsp;&nbsp;&nbsp;&nbsp;mahāśaniviniṣpeṣapiṣṭoḍḍīnakulācalam // Mo_4,26.38 //<br>
āsāraḥ śilāmayo 'tra jñeyaḥ || MoT_4,26.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kupitāgnijvalajjvālājālair jvalitadānavam /<br>
&nbsp;&nbsp;&nbsp;&nbsp;&nbsp;ekāñjalipuṭānītasamudrotsāditānalam // Mo_4,26.39 //<br>
utsāditaḥ nirvāpitaḥ || MoT_4,26.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;cāndraśaityādisambhāraśilīkṛtamahājalam /<br>
&nbsp;&nbsp;&nbsp;&nbsp;&nbsp;vanavyūhendhanāgnyarcirdrāvitāmbuśiloccayam // Mo_4,26.40 //<br>
śītena hi jalam pāṣāṇībhavati | vaneti parvatāḥ api vigalanti smety arthaḥ || MoT_4,26.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;astranirmitadurvāratamaḥkalpāntarātrikam /<br>
&nbsp;&nbsp;&nbsp;&nbsp;&nbsp;māyāsūryagaṇoddyotapītātanutamaḥpaṭam // Mo_4,26.41 //<br>
spaṣṭam || MoT_4,26.41 ||<br>
<br>
<br>
<br>
&nbsp;&nbsp;&nbsp;&nbsp;&nbsp;māyāgnivarṣanipatatkalpāntagaṇavarṣaṇam /<br>
&nbsp;&nbsp;&nbsp;&nbsp;&nbsp;saśīkārāgnipavanaśastrasaṅghaṭṭakarṣaṇam // Mo_4,26.42 //<br>
māyāgnivarṣeṇa nipatatkalpāntagaṇavat varṣaṇam yatra | tat | saśīkārau 
śīkāraśabdayuktau | agnipavanau yatra | tat | tādṛśaḥ yaḥ 
śastrasaṅghaṭṭaḥ | tena karṣaṇam devāsurakarṣaṇam yatra | tat || 
MoT_4,26.42 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vajravarṣavinirdhūtaśailavarṣāstrasambhavam /<br>
&nbsp;&nbsp;&nbsp;&nbsp;&nbsp;nidrābodhāstrayuddhāḍhyaṃ savarṣāvagrahāstrakam // Mo_4,26.43 //<br>
vajravarṣeṇa vinirdhūtaḥ śailavarṣarūpāṇām astrāṇāṃ sambhavaḥ yatra | 
tat | nidrābodhakārīṇi astrāṇi nidrābodhāstrāṇi | taiḥ yad yuddham | 
tenāḍhyam | varṣāvagrahakārīṇi astrāṇi varṣāvagrahāstrāṇi | saha taiḥ 
vartate iti tādṛśam || MoT_4,26.43 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vahatkrakacavṛkṣāstraṃ jalāgnyastraraṇānvitam /<br>
&nbsp;&nbsp;&nbsp;&nbsp;&nbsp;brahmāstrayuddhaviṣamaṃ tamastejo'straśāritam // Mo_4,26.44 //<br>
śāritam citrīkṛtam || MoT_4,26.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;astrodgīrṇāyudhānekanīrandhrasakalāmbaram /<br>
&nbsp;&nbsp;&nbsp;&nbsp;&nbsp;śilāvarṣāstravalitaṃ vahnivarṣāstrabhāsuram // Mo_4,26.45 //<br>
astrārtham brahmāstrādyartham | udgīrṇāni tyaktāni | yāni āyudhānekāni 
āyudhasamūhāḥ | taiḥ nīrandhraṃ sakalāmbaraṃ yat | tat || MoT_4,26.45 ||<br>
<br>
<br>
<br>
&nbsp;&nbsp;&nbsp;&nbsp;&nbsp;patākāmṛṣṭaśaśakaiś cakracītkāragarjitaiḥ /<br>
&nbsp;&nbsp;&nbsp;&nbsp;&nbsp;muhūrtena rathair laṅghitodayāstamayācalam // Mo_4,26.46 //<br>
patākābhiḥ mṛṣṭaḥ śaśakaḥ arthāt candraśaśaḥ yais | taiḥ || MoT_4,26.46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vajraprahārāviratamriyamāṇamahāsuram /<br>
&nbsp;&nbsp;&nbsp;&nbsp;&nbsp;śukrāmaramahāvidyājāyamānāparāsuram // Mo_4,26.47 //<br>
amaramahāvidyā sañjīvinī vidyā | devānāṃ tu svayam eva maraṇaṃ nāsti | 
amaratvāt iti teṣām maraṇaṃ vyathā eva jñeyam || MoT_4,26.47 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śubhagrahamahāketupālitānām itas tataḥ /<br>
&nbsp;&nbsp;&nbsp;&nbsp;&nbsp;utpātamaṅgalaughānāṃ yuddhair uddhatakandharam // Mo_4,26.48 //<br>
śubhagrahāḥ maṅgalāni pālayanti | ketuḥ upalakṣaṇam pāpagrahāṇām | pāpagrahāḥ hi utpātān pālayanti || MoT_4,26.48 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sādrikhorvīsamudradyu jagad rudhiravāribhiḥ /<br>
&nbsp;&nbsp;&nbsp;&nbsp;&nbsp;phullaikakiṃśukavanaṃ kurvad durvāravairataḥ // Mo_4,26.49 //<br>
punaḥ kathambhūtam | durvāravairataḥ jagat rudhiravāribhiḥ kṛtvā 
phullaikakiṃśukavanaṃ kurvat | jagat kathambhūtam | 
sādrikhorvīsamudradyu parvatākāśabhūmisamudrasvargasahitam || 
MoT_4,26.49 ||<br>
<br>
<br>
<br>
&nbsp;&nbsp;&nbsp;&nbsp;&nbsp;parvatapratimāsaṅkhyaśavapūrṇamahārṇavam /<br>
&nbsp;&nbsp;&nbsp;&nbsp;&nbsp;samagrataruśākhāṃsalambalolamahāśavam // Mo_4,26.50 //<br>
mahārṇavā atra raktasya jñeyāḥ || MoT_4,26.50 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nīyamānaiḥ svavātāktaiḥ pakṣapuṣpalasatphalaiḥ /<br>
&nbsp;&nbsp;&nbsp;&nbsp;&nbsp;tālottālaiḥ śaravrātavanair vyāptanabhastalam // Mo_4,26.51 //<br>
vātenāktaiḥ preritaiḥ | pakṣapuṣpāṇi ca tāni lasatphalāni ca | phalam atra śalyaṃ jñeyam || MoT_4,26.51 ||<br>
<br>
<br>
<br>
&nbsp;&nbsp;&nbsp;&nbsp;&nbsp;parvatapratimāsaṅkhyakabandhavanabāhubhiḥ /<br>
&nbsp;&nbsp;&nbsp;&nbsp;&nbsp;nṛtyadbhiḥ patitāmbhodavimānasuratārakam // Mo_4,26.52 //<br>
patitāḥ ambhodavimānasuratārakāḥ yasya | tat || MoT_4,26.52 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śaraśaktigadāprāsapaṭṭisaprotaparvatam /<br>
&nbsp;&nbsp;&nbsp;&nbsp;&nbsp;lokasaptakavibhraṣṭakuḍyakhaṇḍācitāmbaram // Mo_4,26.53 //<br>
lokasaptakasya kuḍyāny apatann iti bhāvaḥ || MoT_4,26.53 ||<br>
<br>
<br>
&nbsp;&nbsp;&nbsp;&nbsp;&nbsp;anāratarasanmattakalpābhradṛḍhadundubhi /<br>
&nbsp;&nbsp;&nbsp;&nbsp;&nbsp;pṛṣṭhaśabdaśravonnādapātālatalavāraṇam // Mo_4,26.54 //<br>
pṛṣṭhaśabdasya yaḥ śravaḥ śravaṇam | tenonnādāḥ pātālatalavāraṇāḥ yatra | tat || MoT_4,26.54 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vināyakakarākṛṣṭadīrghadānavaparvatam /<br>
&nbsp;&nbsp;&nbsp;&nbsp;&nbsp;ekadiktaṭaniḥspandasiddhasādhyamarudgaṇam // Mo_4,26.55 //<br>
spaṣṭam || MoT_4,26.55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;palāyamānagandharvakinnarāmaracāraṇam /<br>
&nbsp;&nbsp;&nbsp;&nbsp;&nbsp;śavībhūtakṣatakṣīṇapatadgandharvanāyakam // Mo_4,26.56 //<br>
spaṣṭam || MoT_4,26.56 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kiñcillabdhajayaprāyadaityadānavamaṇḍalam /<br>
&nbsp;&nbsp;&nbsp;&nbsp;&nbsp;dūyamānasurānīkam ekāntodvignavāsavam // Mo_4,26.57 //<br>
spaṣṭam || MoT_4,26.57 ||<br>
<br>
<br>
<br>
&nbsp;&nbsp;&nbsp;&nbsp;&nbsp;uttarāśāmiladvahniraktahetivṛhatprabham /<br>
&nbsp;&nbsp;&nbsp;&nbsp;&nbsp;pratikṣaṇaṃ lasaddāhaprakāśatimirolbaṇam // Mo_4,26.58 //<br>
uttarāśayā uttaradiśā | milan yaḥ vahniḥ | tena raktā hetīnāṃ vṛhatyaḥ 
prabhāḥ yatra | tat | devamandiradāhottho 'tra vahnir jñeyaḥ | 
pratikṣaṇam kṣaṇe kṣaṇe | lasan yaḥ dāhaḥ gṛhadāhaḥ | tena ye 
prakāśatimire | tābhyām ulbaṇam | timiram atra dhūmakṛtaṃ jñeyam || 
MoT_4,26.58 ||<br>
<br>
<br>
<br>
sargāntaślokena samīracalanaṃ kathayati<br>
&nbsp;&nbsp;&nbsp;&nbsp;&nbsp;vavur aśaninipātapiṇḍitāṅgā<br>
&nbsp;&nbsp;&nbsp;&nbsp;&nbsp;dalitaśilāśakalā diśām mukheṣu /<br>
&nbsp;&nbsp;&nbsp;&nbsp;&nbsp;pralayasamayasūcakāḥ surāṇām<br>
&nbsp;&nbsp;&nbsp;&nbsp;&nbsp;urutaraghargharaghasmarāḥ samīrāḥ // Mo_4,26.59 //<br>
samīrāḥ vātāḥ | diśām mukheṣu vavuḥ vānti sma | kathambhūtāḥ | aśanīnāṃ 
yaḥ nipātaḥ | tena piṇḍitāny aṅgāni yeṣām | tādṛśāḥ | 
aśaninipātenaikatra militā ity arthaḥ | ata eva dalitāḥ śilāśakalāḥ yaiḥ
 | te tādṛśāḥ | urutaraḥ yaḥ ghargharaḥ ghargharaśabdaḥ | tena ghasmarāḥ
 śabdāntaragrāsakāriṇa ity arthaḥ | iti śivam || MoT_4,26.59 ||<br>
<br>
<br>
<br>
<br>
iti bhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ṣaḍviṃśaḥ sargaḥ ||26||<br>
<br>
<br>
<br>
<br>
*********************************************************************<br>
<br>
<br>
<br>
tataḥ kiṃ sampannam ity | atrāha<br>
&nbsp;&nbsp;&nbsp;&nbsp;&nbsp;tasmiṃs tadā vartamāne ghore samarasambhrame /<br>
&nbsp;&nbsp;&nbsp;&nbsp;&nbsp;devāsuraśarīreṣu patatsv adridaleṣv iva // Mo_4,27.1 //<br>
&nbsp;&nbsp;&nbsp;&nbsp;&nbsp;vahatsv abhrapravāheṣu gaṅgāpūreṣv ivāmbarāt /<br>
&nbsp;&nbsp;&nbsp;&nbsp;&nbsp;dāmni veṣṭitadevaughe muktakṣveḍāghanārave // Mo_4,27.2 //<br>
&nbsp;&nbsp;&nbsp;&nbsp;&nbsp;vyāle nijakarākṛṣṭipiṣṭasarvasurālaye /<br>
&nbsp;&nbsp;&nbsp;&nbsp;&nbsp;kaṭe kaṭhinasaṃrambhasaṅgarācchāditāmare // Mo_4,27.3 //<br>
&nbsp;&nbsp;&nbsp;&nbsp;&nbsp;airāvaṇe kṣīṇamade palāyanaparāyaṇe /<br>
&nbsp;&nbsp;&nbsp;&nbsp;&nbsp;pravṛddhe dānavānīke madhyāhna iva bhāskare // Mo_4,27.4 //<br>
&nbsp;&nbsp;&nbsp;&nbsp;&nbsp;pātitāṅgāyudhārdhāni prasravadrudhirāṇi ca /<br>
&nbsp;&nbsp;&nbsp;&nbsp;&nbsp;payāṃsīva visetūni devasainyāni dudruvuḥ // Mo_4,27.5 //<br>
pātitāni arthāt asuraiḥ bhūmau pātitāni | aṅgānām āyudhānāṃ cārdhāni 
yeṣām | tāni cchinnāṅgāni cchinnāyudhāni ceti yāvat | ata eva prasravat 
rudhiraṃ yeṣām | tānīti tādṛśāni devasainyāni dudruvuḥ bhayena drutāni |
 kānīva | visetūni payāṃsīva | kasmin sati | tasminn ityādi | dāmni 
dāmākhye mahāsure | kaṭhinasaṃrambhaṃ yat saṅgaram saṅgrāmaḥ | tatra 
ācchāditāḥ amarāḥ yena | tādṛśe sati | kulakam || MoT_4,27.1-5||<br>
<br>
<br>
<br>
&nbsp;&nbsp;&nbsp;&nbsp;&nbsp;dāmavyālakaṭās tāni ciram antarhitāny api /<br>
&nbsp;&nbsp;&nbsp;&nbsp;&nbsp;anujagmur lasannādam indhanānīva pāvakāḥ // Mo_4,27.6 //<br>
tāni devasainyāni | anujagmuḥ paścād dhāvanti sma | antarhitānām anugamanaṃ na yuktam ity apiśabdo dyotayati || MoT_4,27.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anviṣṭān api yatnena nālabhantāsurāḥ surān /<br>
&nbsp;&nbsp;&nbsp;&nbsp;&nbsp;ghanajālavanoḍḍīnān siṃhā hariṇakān iva // Mo_4,27.7 //<br>
spaṣṭam || MoT_4,27.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;alabdheṣv amaraugheṣu dāmavyālakaṭās tadā /<br>
&nbsp;&nbsp;&nbsp;&nbsp;&nbsp;jagmuḥ pātālakośasthaṃ prabhum pramuditāśayāḥ // Mo_4,27.8 //<br>
prabhuṃ śambaram || MoT_4,27.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha devā viṣaṇṇās te kṣaṇam āśvasya vai yayuḥ /<br>
&nbsp;&nbsp;&nbsp;&nbsp;&nbsp;jayopāyāya vijitā brahmāṇam amitaujasam // Mo_4,27.9 //<br>
viṣaṇṇāḥ mūrchitāḥ | āśvasya cetanāṃ labdhvā || MoT_4,27.9 ||<br>
<br>
<br>
<br>
&nbsp;&nbsp;&nbsp;&nbsp;&nbsp;teṣām āvirabhūd brahmā raktaraktānanaśriyām /<br>
&nbsp;&nbsp;&nbsp;&nbsp;&nbsp;sāyaṃ raktīkṛtāmbūnām abdhīnām iva candramāḥ // Mo_4,27.10 //<br>
raktena rudhireṇa | raktam ānanaṃ yeṣām | te | tādṛśānām | sāyam 
sāyaṃsandhyayety arthaḥ | candramaso vā raktīkaraṇe kartṛtvaṃ jñeyam | 
udayakāle tasya raktatvāt | tadā sāyam sāyaṃsamaya ity arthaḥ || 
MoT_4,27.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;praṇamya te surās tasmai tam arthaṃ śambareritam /<br>
&nbsp;&nbsp;&nbsp;&nbsp;&nbsp;samyak prakathayām āsur dāmavyālakaṭakramam // Mo_4,27.11 //<br>
te surāḥ śambareritam śambaraprādurbhāvitam | tam dāmavyālakaṭakramam 
artham dāmādikramākhyaṃ vastu | praṇamya tasmai | samyak prakathayām 
āsuḥ || MoT_4,27.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tam ākarṇyākhilam brahmā vicārya ca vicāravit /<br>
&nbsp;&nbsp;&nbsp;&nbsp;&nbsp;uvācedaṃ surānīkam āśvāsanakaraṃ vacaḥ // Mo_4,27.12 //<br>
tam dāmavyālakaṭakramam | surānīkam devasainyam || MoT_4,27.12 ||<br>
<br>
<br>
<br>
brahmā kathayati<br>
&nbsp;&nbsp;&nbsp;&nbsp;&nbsp;hanta varṣasahasrānte śambareṇa hareḥ kramāt /<br>
&nbsp;&nbsp;&nbsp;&nbsp;&nbsp;martavyam amareśasya tāvat kālam pratīkṣyatām // Mo_4,27.13 //<br>
hanta kaṣṭe | śambareṇa kartrā | varṣasahasrānte amareśasya hareḥ viṣṇoḥ
 | kramāt yuddhākhyāt kramāt | martavyam maraṇīyam | tāvat kālam asau na
 mariṣyatīti bhāvaḥ | yuṣmābhiḥ tāvat kālam pratīkṣyatām || MoT_4,27.13 
||<br>
<br>
<br>
<br>
nanu tarhi tāvat kālam bādhāṃ kurvataḥ dāmādīn kiṃ kurma ity | atrāha<br>
&nbsp;&nbsp;&nbsp;&nbsp;&nbsp;dāmavyālakaṭān etān adya tv amarasattamāḥ /<br>
&nbsp;&nbsp;&nbsp;&nbsp;&nbsp;yodhayantaḥ palāyadhvam māyāyuddhena dānavān // Mo_4,27.14 //<br>
he amarasattamāḥ | yūyam etān dāmavyālakaṭān dānavān māyāyuddhena 
yodhayantaḥ yuddhaṃ kārayantaḥ santaḥ | palāyadhvam || MoT_4,27.14 ||<br>
<br>
<br>
<br>
nanu asmatpalāyanena kim eṣāṃ setsyatīty | atrāha<br>
&nbsp;&nbsp;&nbsp;&nbsp;&nbsp;yuddhābhyāsavaśād eṣām makurāṇām ivāśaye /<br>
&nbsp;&nbsp;&nbsp;&nbsp;&nbsp;ahaṅkāracamatkāraḥ pratibimbam upaiṣyati // Mo_4,27.15 //<br>
eṣām dāmādīnām | ahaṅkāracamatkāraḥ vayaṃ yuddhe jayinaḥ smaḥ ity 
evaṃrūpo 'hambhāvāsvādaḥ | āśaye manasi | pratibimbam upaiṣyati || 
MoT_4,27.15 ||<br>
<br>
<br>
<br>
nanu tato 'pi kiṃ setsyatīty | atrāha<br>
&nbsp;&nbsp;&nbsp;&nbsp;&nbsp;gṛhītavāsanās tv ete dāmavyālakaṭāḥ surāḥ /<br>
&nbsp;&nbsp;&nbsp;&nbsp;&nbsp;sujayā vo bhaviṣyanti jālalagnāḥ khagā iva // Mo_4,27.16 //<br>
vāsanāyā eva vakṣyamānanayena vaivaśyakāritvāt || MoT_4,27.16 ||<br>
<br>
<br>
<br>
nanv adya kathaṃ na jetuṃ śakyā ete ity | atrāha<br>
&nbsp;&nbsp;&nbsp;&nbsp;&nbsp;adya tv avāsanā ete sukhaduḥkhavivarjitāḥ /<br>
&nbsp;&nbsp;&nbsp;&nbsp;&nbsp;dhairyeṇārīn vinighnanto devadurjayatāṃ gatāḥ // Mo_4,27.17 //<br>
tu pakṣāntare | adya avāsanāḥ ahaṃvāsanārahitāḥ | ata eva 
sukhaduḥkhavivarjitāḥ | ata eva dhairyeṇa arīn vinighnantaḥ | 
devadurjayatām yuṣmaddurjayatām iti yāvat | gatāḥ | sukhādirahito hi 
bhītirahitatvād durjayo bhavati || MoT_4,27.17 ||<br>
<br>
<br>
<br>
nanu vāsanayā katham ete vaśyā bhaviṣyantīty | atrāha<br>
&nbsp;&nbsp;&nbsp;&nbsp;&nbsp;vāsanātantubaddhā ye āśāpāśavaśīkṛtāḥ /<br>
&nbsp;&nbsp;&nbsp;&nbsp;&nbsp;vaśyatāṃ yānti te loke rajjubaddhāḥ khagā iva // Mo_4,27.18 //<br>
ye vāsanātantubaddhā ahaṃvāsanātantubaddhāḥ | bhavanti | te 
āśāpāśavaśīkṛtāḥ santaḥ | loke vaśyā bhavanti | te ke iva | rajjubaddhāḥ
 khagā iva | ayam bhāvaḥ | puruṣaḥ antaḥsthitayāhaṃvāsanayā mamedam 
bhavatv etan mā bhavatv ity evaṃrūpayāśayāviṣṭo bhavati | tayā ca 
dainyaṃ gacchati | tena parasya vaśyo bhavatīti || MoT_4,27.18 ||<br>
<br>
<br>
<br>
nanu vāsanārahitāḥ kathaṃ durjayā bhavantīty | atrāha<br>
&nbsp;&nbsp;&nbsp;&nbsp;&nbsp;ye hi nirvāsanā dhīrāḥ sarvatrāsaktabuddhayaḥ /<br>
&nbsp;&nbsp;&nbsp;&nbsp;&nbsp;na hṛṣyanti na kupyanti durjayās te mahādhiyaḥ // Mo_4,27.19 //<br>
sarvatra heye upādeye vā | asaktā rāgadveṣarūpayā āsaktyā rahitā | 
buddhiḥ yeṣām | tādṛśāḥ | upādeyarāgena heyadveṣeṇaiva ca puruṣaḥ jeyo 
bhavati | anyathā viditanayāḥ rājānaḥ dravyadānena śatrūn jetuṃ na 
yateran | tadabhāve tu svaśarīre 'pi rāgarahitaḥ puruṣaḥ na kenāpi jetuṃ
 śakyate iti bhāvaḥ | dveṣasyāsaktitvam āsaktyutpādakatvena jñeyam | 
dveṣeṇa hi heyān nivṛttaḥ puruṣaḥ upādeye dṛḍhataraṃ 
rāgāparaparyāyāsaktiyukto bhavati || MoT_4,27.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yasyāntarvāsanārajjvā granthibandhaḥ śarīriṇaḥ /<br>
&nbsp;&nbsp;&nbsp;&nbsp;&nbsp;mahān api bahujño 'pi sa bālenāpi jīyate // Mo_4,27.20 //<br>
anyathā bāleṣv api dhanāḍhyeṣu vidyāvayovṛddhāḥ praṇāmaṃ na kuryur iti bhāvaḥ || MoT_4,27.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ayaṃ so 'ham idaṃ me tad ity ākalitakalpanaḥ /<br>
&nbsp;&nbsp;&nbsp;&nbsp;&nbsp;āpadām pātratām eti payasām iva sāgaraḥ // Mo_4,27.21 //<br>
ākalitā ā samantāt dhṛtā | kalpanā saṅkalpaḥ yena | saḥ | āpadām 
mamaitad bhavatv etan mā bhavatv ity evaṃrūpāṇām || MoT_4,27.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;iyanmātraparicchinno yenātmā bhavya bhāvitaḥ /<br>
&nbsp;&nbsp;&nbsp;&nbsp;&nbsp;sa sarvajño 'pi sarvatra parāṃ kṛpaṇatāṃ gataḥ // Mo_4,27.22 //<br>
he bhavya he indra | yena ātmā svasvarūpam | iyanmātraparicchinnaḥ | 
iyanmātraṃ cāsau dehādimātrarūpaś cāsau | ata eva paricchinnaś ceti 
tādṛśaḥ | bhāvitaḥ bhāvanāviṣayīkṛtaḥ | saḥ puruṣaḥ | sarvajñaḥ api 
sarvatra parāṃ niratiśayām | kṛpaṇatām dīnatām | gataḥ gacchatīty arthaḥ
 | dehaniṣṭho hi dehahitam icchann avaśyam eva kṛpaṇatām eti || 
MoT_4,27.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;anantasyāprameyasya yeneyattā prakalpitā /<br>
&nbsp;&nbsp;&nbsp;&nbsp;&nbsp;ātmatattvasya tenātmā svātmanaivāvaśīkṛtaḥ // Mo_4,27.23 //<br>
anantasyāntasākṣitvena sthitatvāt tadrahitasya | aprameyasya kevalam 
pramātṛrūpeṇa sthitatvāt prameyatām aspṛśamānasya | ātmatattvasya | yena
 iyattā dehāvacchinnatvākhyam iyanmātratvam | prakalpitā kalpanayā 
bhāvitā | tenājñāninā | svātmanaiva ātmāvaśīkṛtaḥ | avaśyambhāvi hi 
dehāvacchinnasya bhogavaivaśyam || MoT_4,27.23 ||<br>
<br>
<br>
<br>
nanu katham etad astīty | atrāha<br>
&nbsp;&nbsp;&nbsp;&nbsp;&nbsp;ātmano vyatiriktaṃ yat kiñcid asti jagattraye /<br>
&nbsp;&nbsp;&nbsp;&nbsp;&nbsp;tatropādeyabhāvena baddhā bhavati bhāvanā // Mo_4,27.24 //<br>
 ātmanaḥ paricchinnatvena bhāvitasyātmanaḥ | yat kiñcit vyatiriktam | 
bhāvitam iti śeṣaḥ | bhāvitam asti | tatra aprāptatvābhimānena utpannena
 upādeyabhāvena upādeyatayā | bhāvanā baddhā bhavati | 
bhāvanābandhasyaiva ca vaivaśyam iti nāmeti bhāvaḥ || MoT_4,27.24 ||<br>
<br>
<br>
<br>
bhāvanābandhasya vaivaśyeti nāmayuktatākāri duḥkhakāraṇatvaṃ kathayati<br>
&nbsp;&nbsp;&nbsp;&nbsp;&nbsp;āsthāmātram anantānāṃ duḥkhānāṃ kāraṇaṃ viduḥ /<br>
&nbsp;&nbsp;&nbsp;&nbsp;&nbsp;anāsthāmātram abhitaḥ sukhānāṃ kāraṇaṃ viduḥ // Mo_4,27.25 //<br>
āsthāmātram bhāvanābandhamātram || MoT_4,27.25 ||<br>
<br>
<br>
sāmānyena samarthanaṃ kṛtvā viśeṣaṃ smarati<br>
&nbsp;&nbsp;&nbsp;&nbsp;&nbsp;dāmavyālakaṭā yāvad anāsthā bhāvasaṃsthitau /<br>
&nbsp;&nbsp;&nbsp;&nbsp;&nbsp;tāvan na nāma jeyā vo maṣakāṇām ivānilāḥ // Mo_4,27.26 //<br>
anāsthāḥ āsthārahitāḥ | bhāvasaṃsthitau dehādipadārthasaṃsthitau || MoT_4,27.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;antarvāsanayā jantur dīnatām anuyātayā /<br>
&nbsp;&nbsp;&nbsp;&nbsp;&nbsp;jito bhavaty anyathā tu maṣako 'py amarācalaḥ // Mo_4,27.27 //<br>
anyathā vāsanārāhitye || MoT_4,27.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vidyate vāsanā yatra tatra cāyāti dīnatā /<br>
&nbsp;&nbsp;&nbsp;&nbsp;&nbsp;guṇāguṇānuviddhatvaṃ sato dṛṣṭaṃ hi nāsataḥ // Mo_4,27.28 //<br>
yatra ca vāsanā vidyate tatra dīnatā āyāti | pādapūraṇārthaḥ caśabdaḥ | 
hi yasmāt | guṇāguṇānuviddhatvam dīnatāpādakaṃ hitāhitānubandhitvam | 
sataḥ vāsanayāhitadehasattākasya | dṛṣṭam | asataḥ vāsanārāhityena 
śuddhacinmātrarūpatayāsatkalpasya | na dṛṣṭam || MoT_4,27.28 ||<br>
<br>
<br>
<br>
phalitam āha<br>
&nbsp;&nbsp;&nbsp;&nbsp;&nbsp;ayaṃ so 'ham mamedaṃ cety evam antaḥ svavāsanām /<br>
&nbsp;&nbsp;&nbsp;&nbsp;&nbsp;yathā dāmādayaḥ śakra bhāvayanti tathā kuru // Mo_4,27.29 //<br>
ata iti śeṣaḥ | he śakra | yathā dāmādayaḥ ayaṃ so 'ham mamedaṃ cety 
evaṃrūpāṃ svavāsanām ahaṅkāravāsanām | antaḥ manasi | bhāvayanti 
vikalpayanti | tathā kuru | tataḥ jeyā bhaviṣyantīti bhāvaḥ || 
MoT_4,27.29 ||<br>
<br>
<br>
<br>
nanu kathaṃ na te mama jeyā bhaviṣyantīty | atrāha<br>
&nbsp;&nbsp;&nbsp;&nbsp;&nbsp;yā yā janasya vipado bhāvābhāvadaśāś ca yāḥ /<br>
&nbsp;&nbsp;&nbsp;&nbsp;&nbsp;tṛṣṇākarañjavallyās tā mañjaryaḥ kaṭukomalāḥ // Mo_4,27.30 //<br>
tṛṣṇā eva duḥkhakāritvāt kaṇṭakavallī | tasyāḥ || MoT_4,27.30 ||<br>
<br>
<br>
&nbsp;&nbsp;&nbsp;&nbsp;&nbsp;vāsanātantubaddho 'yaṃ loko viparivartate /<br>
&nbsp;&nbsp;&nbsp;&nbsp;&nbsp;sā suvṛddhātiduḥkhāya sukhāyocchedam āgatā // Mo_4,27.31 //<br>
viparivartate vaiparītyam bhajati | sā vāsanā | ucchedam nāśam || MoT_4,27.31 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dhīro 'py atibahujño 'pi kulajo 'pi mahān api /<br>
&nbsp;&nbsp;&nbsp;&nbsp;&nbsp;tṛṣṇayā badhyate jantuḥ siṃhaḥ śṛṅkhalayā yathā // Mo_4,27.32 //<br>
badhyate vivaśaḥ kriyate | tṛṣṇāgrasto hi sphuṭam eva vivaśo bhavati || MoT_4,27.32 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dehapādapasaṃsthasya hṛdayālayaśāyinaḥ /<br>
&nbsp;&nbsp;&nbsp;&nbsp;&nbsp;tṛṣṇācittakhagasyāsya vāgurā parikalpitā // Mo_4,27.33 //<br>
spaṣṭam || MoT_4,27.33 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dīno vāsanayā lokaḥ kṛtāntenāpakṛṣyate /<br>
&nbsp;&nbsp;&nbsp;&nbsp;&nbsp;rajjveva bālena khago vivaśo 'niśam ucchvasan // Mo_4,27.34 //<br>
kṛtāntena mamatārūpeṇa yamena | mamatāyā eva śrīvyāsena kṛtāntatvābhidhānāt || MoT_4,27.34 ||<br>
<br>
<br>
<br>
&nbsp;&nbsp;&nbsp;&nbsp;&nbsp;alam āyudhabhāreṇa saṅgarabhramaṇena ca /<br>
&nbsp;&nbsp;&nbsp;&nbsp;&nbsp;vāsanāṃ saviparyāsāṃ yuktyaiva tvaṃ ripoḥ kuru // Mo_4,27.35 //<br>
saviparyāsām viparyāsayuktām | ripoḥ dāmāditrayarūpasya | āyudhādibhiḥ tava na kiñcid api setsyatīti bhāvaḥ || MoT_4,27.35 ||<br>
<br>
<br>
<br>
&nbsp;&nbsp;&nbsp;&nbsp;&nbsp;antar akṣubhite dhairye ripor amaranāyakāḥ /<br>
&nbsp;&nbsp;&nbsp;&nbsp;&nbsp;na śastrāṇi na śāstrāṇi na cāstrāṇi jayanti vaḥ // Mo_4,27.36 //<br>
akṣubhite vāsanārāhityena kṣobharahite sati || MoT_4,27.36 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dāmavyālakaṭās tv ete yuddhābhyāsavaśena ca /<br>
&nbsp;&nbsp;&nbsp;&nbsp;&nbsp;ahaṅkāramayīm antas te grahīṣyanti vāsanām // Mo_4,27.37 //<br>
ahaṅkāramayīm vayaṃ yotsyāma ity evaṃrūpām || MoT_4,27.37 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yadi te yantrapuruṣāḥ śambareṇa vinirmitāḥ /<br>
&nbsp;&nbsp;&nbsp;&nbsp;&nbsp;vāsanāṃ nāśrayiṣyanti yāsyanti tad ajayyatām // Mo_4,27.38 //<br>
yantrapuruṣāḥ anusandhānarahitā iti yāvat || MoT_4,27.38 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tat tāvad yuktiyuddhena tān prabodhayatāmarāḥ /<br>
&nbsp;&nbsp;&nbsp;&nbsp;&nbsp;yāvad abhyāsavaśato bhaviṣyanti savāsanāḥ // Mo_4,27.39 //<br>
prabodhayata vāsanāyuktān kuruta || MoT_4,27.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tato vadhyā bhaviṣyanti bhavatām baddhabhāvanāḥ /<br>
&nbsp;&nbsp;&nbsp;&nbsp;&nbsp;tṛṣṇāprotāśayā loke na kecana napelavāḥ // Mo_4,27.40 //<br>
nanu yadi kadācit tato 'pi vadhyā na bhaviṣyanti tataḥ kiṃ kāryam ity | 
atrāha tṛṣṇeti | tṛṣṇāprotāśayāḥ tṛṣṇānuviddhamanasaḥ | pelavāḥ dīnāḥ | 
tṛṣṇāgrastāḥ sarve eva pelavā bhavanti | ataḥ te 'pi bhaviṣyanty eveti 
bhāvaḥ || MoT_4,27.40 ||<br>
<br>
<br>
<br>
sargāntaślokena brahmavākyaṃ samāpayati<br>
&nbsp;&nbsp;&nbsp;&nbsp;&nbsp;samaviṣamam idaṃ jagat samagraṃ<br>
&nbsp;&nbsp;&nbsp;&nbsp;&nbsp;samupagataṃ sthiratāṃ svavāsanātaḥ /<br>
&nbsp;&nbsp;&nbsp;&nbsp;&nbsp;calati ca laharībharo yathābdhāv<br>
&nbsp;&nbsp;&nbsp;&nbsp;&nbsp;ata iha saiva cikitsyatām prayātā // Mo_4,27.41 //<br>
samaviṣamam sukhaduḥkhamayam | idam anubhūyamānam | samagraṃ jagat | 
svavāsanātaḥ ahaṅkāravāsanātaḥ | sthiratāṃ samupāgatam | sā vāsanā | iha
 loke | calati ca sphulati ca | ka iva | laharībhara iva | yathā 
laharībharaḥ abdhau samudre | calati | tathety arthaḥ | ataḥ sā vāsanā 
eva | cikitsyatām cikitsāyogyatām | prayātā bhavatīti śivam || 
MoT_4,27.41 ||<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe saptaviṃśaḥ sargaḥ ||27||<br>
<br>
<br>
<br>
*********************************************************************<br>
<br>
<br>
<br>
brahmaṇaḥ antardhānaṃ kathayati<br>
&nbsp;&nbsp;&nbsp;&nbsp;&nbsp;ity uktvā bhagavān devas tatraivāntardhim āyayau /<br>
&nbsp;&nbsp;&nbsp;&nbsp;&nbsp;velāvanataṭe śabdaṃ kṛtvevāmbutaraṅgakaḥ // Mo_4,28.1 //<br>
tatraiva tasmin sthāna eva | na tv anyatra gatvā | antardhim vyavadhānam || MoT_4,28.1 ||<br>
<br>
<br>
<br>
&nbsp;&nbsp;&nbsp;&nbsp;&nbsp;surās tv ākarṇya tadvākyaṃ jagmuḥ svām abhito diśam /<br>
&nbsp;&nbsp;&nbsp;&nbsp;&nbsp;kamalāmodam ādāya vanamālām ivānilāḥ // Mo_4,28.2 //<br>
spaṣṭam || MoT_4,28.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dināni katicit sveṣu kānteṣu sthirakāntiṣu /<br>
&nbsp;&nbsp;&nbsp;&nbsp;&nbsp;dvirephā iva padmeṣu mandireṣu viśaśramuḥ // Mo_4,28.3 //<br>
spaṣṭam || MoT_4,28.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kañcit kālaṃ samāsādya svātmodayakaraṃ śubham /<br>
&nbsp;&nbsp;&nbsp;&nbsp;&nbsp;cakrur dundubhinirghoṣam pralayābhraravopamam // Mo_4,28.4 //<br>
spaṣṭam || MoT_4,28.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha daityaiḥ saha vyomni taiḥ pātālatalotthitaiḥ /<br>
&nbsp;&nbsp;&nbsp;&nbsp;&nbsp;kālakṣepakaraṃ ghoram punar yuddham avartata // Mo_4,28.5 //<br>
kālakṣepakaram na tu śambaravadhakāri | tanmaraṇasya varṣasahasrānte 
brahmaṇā proktatvāt ity arthaḥ | devānām iti śeṣaḥ | samavartata 
samabhavat || MoT_4,28.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vavur asiśaraśaktimudgaraughā<br>
&nbsp;&nbsp;&nbsp;&nbsp;&nbsp;musulagadāparaśūgracakrasaṅghāḥ /<br>
&nbsp;&nbsp;&nbsp;&nbsp;&nbsp;aśanigiriśilāhutāśavṛkṣā<br>
&nbsp;&nbsp;&nbsp;&nbsp;&nbsp;ahigaruḍādimukhāni cāyudhāni // Mo_4,28.6 //<br>
kīdṛśaṃ yuddhaṃ samavartatety apekṣāyām āha vavur iti | vavuḥ vānti sma | devadaityavisṛṣṭā iti śeṣaḥ || MoT_4,28.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;māyākṛtāyudhamahāmbughanapravāhā<br>
&nbsp;&nbsp;&nbsp;&nbsp;&nbsp;kṣipram prati pratidiśam parinirjagāma /<br>
&nbsp;&nbsp;&nbsp;&nbsp;&nbsp;pāṣāṇaparvatamahītaṭavṛkṣalakṣa-<br>
&nbsp;&nbsp;&nbsp;&nbsp;&nbsp;kṣubdhāmbupūraghanaghoṣavatī nadī drāk // Mo_4,28.7 //<br>
māyākṛtaḥ rākṣasaiḥ māyayā sampāditaḥ | āyudhamahāmbunaḥ āyudhayuktasya 
mahājalasya | ghanaḥ pravāhaḥ yasyāḥ | sā | tathā pāṣāṇaparvataṃ kṣipram
 prati kṣipraṃ kṣipram | mahītaṭavṛkṣāṇāṃ lakṣeṣu kṣubdhaḥ 
sañcaraṇaśīlaḥ | yaḥ ambupūraḥ āyudhayuktaḥ ambupūraḥ | tena ghanaḥ 
ghoṣaḥ vidyate yasyāḥ | sā | tādṛśī nadī āyudhamayī nadī | drāk śīghram |
 pratidiśaṃ nirjagāma nirgatā || MoT_4,28.7 ||<br>
<br>
<br>
<br>
kena pratidiśaṃ nirjagāmeti karaṇāpekṣāyāṃ saviśeṣaṇam āha<br>
&nbsp;&nbsp;&nbsp;&nbsp;&nbsp;madhyapravāhavahadulmukaśūlaśaila-<br>
&nbsp;&nbsp;&nbsp;&nbsp;&nbsp;prāsāsikuntaśaratomaramudgareṇa /<br>
&nbsp;&nbsp;&nbsp;&nbsp;&nbsp;gaṅgopamāmbuvalitāmaramandireṇa<br>
&nbsp;&nbsp;&nbsp;&nbsp;&nbsp;sarvāsu dikṣv aśanivarṣaṇakarṣaṇena // Mo_4,28.8 //<br>
aśaniyuktaṃ varṣaṇam aśanivarṣaṇam | tena yat karṣaṇam diśaḥ prati 
nayanam | tena kṛtvā nirjagāmeti pūrveṇa sambandhaḥ | varṣeṇa hi nadyaḥ 
diśaḥ vyāpnuvanti | aśanivarṣaṇakarṣaṇena kathambhūtena | madhye 
pravāheṇa vahanti ulmukaśūlaśailaprāsāsikuntaśaratomaramudgarāṇi yatra |
 tat | tādṛśena | punaḥ kathambhūtena | sarvāsu dikṣu gaṅgopamaṃ yat 
ambu | tena valitāni amaramandirāṇi yena | tat | tādṛśena || MoT_4,28.8 
||<br>
<br>
<br>
<br>
&nbsp;&nbsp;&nbsp;&nbsp;&nbsp; pṛthvyādidāruṇaśarīramayī prahāra-<br>
&nbsp;&nbsp;&nbsp;&nbsp;&nbsp;dānagrahe gaganaraśmiśarīrikaiva /<br>
&nbsp;&nbsp;&nbsp;&nbsp;&nbsp;yā yopaśāmyati surāsurasiddhasenā<br>
&nbsp;&nbsp;&nbsp;&nbsp;&nbsp;māyākṛtā punar udeti rasena saiva // Mo_4,28.9 //<br>
yā yā | prahārāṇāṃ dānagrahe pṛthvyādivat dāruṇaṃ yat śarīram | tanmayī 
api | prahārāṇāṃ dāne grahaṇe ca samarthāpīti yāvat | paramārthataḥ 
māyārūpatvāt gaganasya yā raśmiḥ | śūnyam iti yāvat | tadrūpaṃ śarīram 
yasyāḥ | sā | tādṛśī eva satī | upaśāmyati mriyate | sā 
surāsurasiddhasenā punaḥ udeti eva | kathambhūtā | rasena icchayā | 
māyākṛtā māyayā kṛteti tādṛśī | arthāt indraśambarābhyām || MoT_4,28.9 
||<br>
<br>
<br>
<br>
&nbsp;&nbsp;&nbsp;&nbsp;&nbsp;śailopamāyudhavighaṭṭitabhūdharāṇi<br>
&nbsp;&nbsp;&nbsp;&nbsp;&nbsp;raktāmbupūraparipūrṇamahārṇavāni /<br>
&nbsp;&nbsp;&nbsp;&nbsp;&nbsp;devāsurendrasuraśailavirūḍhakunta-<br>
&nbsp;&nbsp;&nbsp;&nbsp;&nbsp;tālīvanāni kakubhāṃ vadanāny athāsan // Mo_4,28.10 //<br>
devāsurendrā eva suraśailāḥ sumeravaḥ | teṣu rūḍhāni | kuntā eva tālīvanāni | yeṣām | tāni || MoT_4,28.10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;udgīrṇakuntaśaraśaktigadāsicakrā<br>
&nbsp;&nbsp;&nbsp;&nbsp;&nbsp;helānigīrṇasuradānavamuktaśailā /<br>
&nbsp;&nbsp;&nbsp;&nbsp;&nbsp;kāṣakvaṇatkrakacadantanakhogramālā<br>
&nbsp;&nbsp;&nbsp;&nbsp;&nbsp;jīvānvitāpatad athāyasasiṃhavṛṣṭiḥ // Mo_4,28.11 //<br>
atha āyasasiṃhavṛṣṭiḥ ayomayānāṃ siṃhānāṃ varṣaṇam | apatat | 
kathambhūtā | udgīrṇam sahapatitam | kuntaśaraśaktigadāsicakram yasyāḥ |
 sā | punaḥ kathambhūtā | helayā nigīrṇāḥ grastāḥ | suradānavaiḥ muktāḥ 
praharaṇabhūtāḥ | śailāḥ yayā | sā | kāṣe kāṣapāṣāṇe | kvaṇan 
gharṣaṇavaśena śabdāyamānaḥ | yaḥ krakacaḥ | tadvat ye dantanakhāḥ | 
teṣām ugrā mālā yasyāḥ | sā | tathā jīvānvitā jīvayuktā || MoT_4,28.11 
||<br>
<br>
<br>
<br>
&nbsp;&nbsp;&nbsp;&nbsp;&nbsp;ujjvālalocanaviṣajvalanātapodyad-<br>
&nbsp;&nbsp;&nbsp;&nbsp;&nbsp;digdāhadarśitayugāntadineśasenā /<br>
&nbsp;&nbsp;&nbsp;&nbsp;&nbsp;uḍḍīyamānaparidīrghamahīmahīdhrā<br>
&nbsp;&nbsp;&nbsp;&nbsp;&nbsp;mattābdhivad viṣadharāvalir ullalāsa // Mo_4,28.12 //<br>
viṣadharāṇām sarpāṇām | āvaliḥ paṅktiḥ | mattābdhivat mattasamudravat | 
ullalāsa ullasati sma | kathambhūtā | ujjvālaḥ udgatajvālaḥ | yaḥ 
locanaviṣajvalanaḥ | tasya yaḥ ātapaḥ | tenodyan | yaḥ digdāhaḥ | tena 
darśitā yugāntadineśānām kalpāntasūryāṇām | senā paṅktiḥ | yayā | sā | 
uḍḍīyamānāḥ uḍḍayanaśīlāḥ | paridīrghāḥ | mahyāḥ sambandhinaḥ mahīdhrāḥ 
parvatāḥ | yasyāḥ | sā || MoT_4,28.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;unnādavajramakarotkarakarkarāntar-<br>
&nbsp;&nbsp;&nbsp;&nbsp;&nbsp;ikṣābdhivīcivalayair valitācalendraiḥ /<br>
&nbsp;&nbsp;&nbsp;&nbsp;&nbsp;āsīj jagat sakalam eva susaṅkaṭāṅgam<br>
&nbsp;&nbsp;&nbsp;&nbsp;&nbsp;āvartibhir vividhahetinadīpravāhaiḥ // Mo_4,28.13 //<br>
unnādāni yāni vajrāṇi | tāny eva makarāḥ | teṣāṃ ya utkaraḥ | tena 
karkaraḥ karkarākhyaḥ śabdaviśeṣaḥ yasya | tat | tādṛśaṃ yat antarikṣam |
 tad evābdhiḥ samudraḥ | tasya vīcivalayaiḥ vīcimaṇḍalarūpaiḥ | tathā 
valitāḥ āvṛtāḥ | acalendrāḥ yaiḥ | te | tādṛśaiḥ | tathā āvartibhiḥ 
bhramayuktaiḥ | vividhahetayaḥ eva nadīpravāhāḥ | taiḥ | susaṅkaṭāṅgam 
atyantapūrṇasvarūpam | sakalam eva jagat āsīt || MoT_4,28.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śailāstraśastragaruḍācalamālitocca-<br>
&nbsp;&nbsp;&nbsp;&nbsp;&nbsp;nāgāṅganāsuragaṇāṅganam antarikṣam /<br>
&nbsp;&nbsp;&nbsp;&nbsp;&nbsp;āsīt kṣaṇaṃ jaladhibhiḥ kṣaṇam agnipūraiḥ<br>
&nbsp;&nbsp;&nbsp;&nbsp;&nbsp;pūrṇaṃ kṣaṇaṃ dinakaraiḥ kṣaṇam andhakāraiḥ // Mo_4,28.14 //<br>
kṣaṇaṃ kṣaṇam ity anena jaladhyādīnām māyākṛtatvam uktam | antarikṣam 
kathambhūtam | śailarūpāṇi astraśastrāṇi śailāstraśastrāṇi | teṣām 
madhye ye garuḍācalāḥ māṇikyaparvatāḥ | taiḥ mālitāḥ dhṛtāḥ | uccā 
nāgāṅganāś cāsuragaṇāṅganāś ca yena | tat | surāṅganānāṃ tu sākṣād 
evākāśe sthitir iti tāsām akathanam | garuḍeti gakārasya dīrghābhāvaḥ 
ārṣaḥ | mantrodbhāvitās tu śailāḥ astrarūpāḥ sākṣāt prahitāḥ śastrarūpāḥ
 || MoT_4,28.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;garuḍaguḍaguḍākulāntarikṣa-<br>
&nbsp;&nbsp;&nbsp;&nbsp;&nbsp;pravisṛtahetihutāśaparvataughaiḥ /<br>
&nbsp;&nbsp;&nbsp;&nbsp;&nbsp;jagad abhavad asahyakalpakāla-<br>
&nbsp;&nbsp;&nbsp;&nbsp;&nbsp;jvalitasurālayabhūtalāntarālam // Mo_4,28.15 //<br>
garuḍānām yaḥ guḍaguḍaḥ guḍaguḍāśabdaḥ | tenākulam yad antarikṣam | 
tatra pravisṛtāḥ ye hetihutāśaparvataughāḥ | taiḥ kṛtvā | jagat | 
asahyaḥ yaḥ kalpakālaḥ pralayakālaḥ | tatraiva jvalitāni 
surālayabhūtalāntarāṇi yasya | tat | tādṛśam abhavat || MoT_4,28.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;udapatan vasudhātalato 'surā<br>
&nbsp;&nbsp;&nbsp;&nbsp;&nbsp;gaganam adritaṭād iva pakṣiṇaḥ /<br>
&nbsp;&nbsp;&nbsp;&nbsp;&nbsp;atibalād apatan vibudhā bhuvi<br>
&nbsp;&nbsp;&nbsp;&nbsp;&nbsp;pralayacālitaśailaśilā iva // Mo_4,28.16 //<br>
atibalād ity asya pūrvārdhena sambandhaḥ || MoT_4,28.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śarīrarūḍhonnatahetivṛkṣa-<br>
&nbsp;&nbsp;&nbsp;&nbsp;&nbsp;vanāvalīlagnamahāgnidāhāḥ /<br>
&nbsp;&nbsp;&nbsp;&nbsp;&nbsp;surāsurāḥ prāpur athāmbarāntaḥ<br>
&nbsp;&nbsp;&nbsp;&nbsp;&nbsp;kalpānilāndolitaśailaśobhām // Mo_4,28.17 //<br>
atha surāsurāḥ ambarāntaḥ ākāśamadhye | kalpānilenāndolitāḥ ye śailāḥ | 
teṣāṃ śobhām prāpuḥ | kathambhūtāḥ | śarīrarūḍhāḥ yāḥ unnatahetayaḥ | tā
 eva vṛkṣavanāvalī | tasyāṃ lagnāḥ | mahāgneḥ tatsaṅghaṭṭotthasya 
mahataḥ agneḥ | dāhaḥ yeṣām | te | tādṛśāḥ || MoT_4,28.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;surāsurādrīndraśarīramuktai<br>
&nbsp;&nbsp;&nbsp;&nbsp;&nbsp;raktapravāhair abhito bhramadbhiḥ /<br>
&nbsp;&nbsp;&nbsp;&nbsp;&nbsp;babhāra pūrṇam parito 'mbarābdhiḥ<br>
&nbsp;&nbsp;&nbsp;&nbsp;&nbsp;sandhyāruṇodyacchatagaṅgam aṅgam // Mo_4,28.18 //<br>
surāsurā evādrīndrāḥ | teṣāṃ yāni śarīrāṇi | tebhyaḥ muktaiḥ | ata 
evābhitaḥ bhramadbhiḥ raktapravāhaiḥ kṛtvā | ambarābdhiḥ ākāśākhyaḥ 
samudraḥ | sandhyāruṇāḥ udyatyaḥ śataṃ gaṅgā yasya | tādṛśam aṅgam 
pūrṇam samyak | babhāra || MoT_4,28.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;girivarṣaṇam ambuvarṣaṇaṃ<br>
&nbsp;&nbsp;&nbsp;&nbsp;&nbsp;vividhogrāyudhavarṣaṇaṃ tathā /<br>
&nbsp;&nbsp;&nbsp;&nbsp;&nbsp;viṣamāśanivarṣaṇaṃ ca te<br>
&nbsp;&nbsp;&nbsp;&nbsp;&nbsp;śamam anyo'nyam athāgnivarṣaṇam // Mo_4,28.19 //<br>
&nbsp;&nbsp;&nbsp;&nbsp;&nbsp;anayan nayamārgakovidā<br>
&nbsp;&nbsp;&nbsp;&nbsp;&nbsp;dalitāśeṣagirīndrabhittayaḥ /<br>
&nbsp;&nbsp;&nbsp;&nbsp;&nbsp;sasṛjuś ca samaṃ samantataḥ<br>
&nbsp;&nbsp;&nbsp;&nbsp;&nbsp;kakubaṅgeṣv iva puṣpavarṣaṇam // Mo_4,28.20 //<br>
atha naye astraśāntiśāstre | kovidāḥ nipuṇāḥ | te devāsurāḥ | etāni 
varṣaṇāni samantataḥ śamam anayan | etāni kāni | girivarṣaṇam ityādi | 
na kevalaṃ śamam anayan | kiṃ tu kakubaṅgeṣu sasṛjuś ca | kim iva | 
puṣpavarṣaṇam iva | te kathambhūtāḥ | dalitā aśeṣagirīndrāṇām bhittayaḥ 
yaiḥ | te | tādṛśāḥ | yugmam || MoT_4,28.19-20 ||<br>
<br>
<br>
&nbsp;&nbsp;&nbsp;&nbsp;&nbsp;devāsurāḥ sarasasaṅgarasambhramārtā<br>
&nbsp;&nbsp;&nbsp;&nbsp;&nbsp;anyo'nyam aṅgadalanākulahetihastāḥ /<br>
&nbsp;&nbsp;&nbsp;&nbsp;&nbsp;dāmendraḍimbadahanāḥ pṛthupīṭhapīṭhaiḥ<br>
&nbsp;&nbsp;&nbsp;&nbsp;&nbsp;kīrṇāsṛjo nabhasi babhramur ākṣipantaḥ // Mo_4,28.21 //<br>
devāsurāḥ nabhasi babhramuḥ | kathambhūtāḥ | sarasam vīrarasasahitam | 
yat saṅgaram saṅgrāmaḥ | tatra yaḥ saṃrambhaḥ udyogaḥ | tenārtāḥ 
vyākulāḥ | anyo'nyam aṅgadalanārtham ākulahetayaḥ hastāḥ yeṣām | te | 
tādṛśāḥ | dāmendrayoḥ ḍimbadahanāḥ manaḥsantāpakāritvāt cañcalāgnayaḥ | 
tatrāpi dāmnaḥ devāḥ indrasyāsurāḥ iti vibhāgaḥ | pṛthupīṭhāḥ 
pṛthusaṃsthānāḥ | ye pīṭhāḥ aṃsādipīṭhāḥ | taiḥ kīrṇāsṛjaḥ 
vikṣiptarudhirāḥ | tathā ākṣipantaḥ anyo'nyam ākṣepaṃ kurvantaḥ || 
MoT_4,28.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;chinnaiḥ śiraḥkarabhujorubharair bhramadbhir<br>
&nbsp;&nbsp;&nbsp;&nbsp;&nbsp;ākāśakośaśalabhair aśivais tadānīm /<br>
&nbsp;&nbsp;&nbsp;&nbsp;&nbsp;āsīj jagajjaṭharam abhravarair ivograir<br>
&nbsp;&nbsp;&nbsp;&nbsp;&nbsp;ābhāskaraṃ sthagitadiktaṭaśailajālam // Mo_4,28.22 //<br>
chinnaiḥ | ata eva bhramadbhiḥ | ata eva ca ākāśe śalabhaiḥ 
śalabharūpaiḥ | aśivaiḥ amaṅgalakāribhiḥ | śiraḥkarabhujorubharaiḥ | 
jagajjaṭharam ābhāskaram sūryaṃ tāvat | sthagitāni diktaṭāni śailajālāni
 ca yasya | tat | tādṛśam āsīt | taiḥ kair iva | abhravarair iva 
uttamameghair iva || MoT_4,28.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mattānalaṃ kṣubdhajalānilārkaṃ<br>
&nbsp;&nbsp;&nbsp;&nbsp;&nbsp;daladvanaṃ śīrṇasurāsuraugham /<br>
&nbsp;&nbsp;&nbsp;&nbsp;&nbsp;brahmāṇḍam ākhaṇḍitakuḍyakoṇam<br>
&nbsp;&nbsp;&nbsp;&nbsp;&nbsp;akālakalpāntakarālam āsīt // Mo_4,28.23 //<br>
ā samantāt | khaṇḍitāḥ kuḍyakoṇāḥ yasya | tat | tādṛśam || MoT_4,28.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhrāntam bhṛśam bhramitadiktaṭam adrikūṭair<br>
&nbsp;&nbsp;&nbsp;&nbsp;&nbsp;ātmapramāṇaghanahetihatai raṇadbhiḥ /<br>
&nbsp;&nbsp;&nbsp;&nbsp;&nbsp;kūjadbhir ārtibhir ivāgraguhaughavātaiḥ<br>
&nbsp;&nbsp;&nbsp;&nbsp;&nbsp;krandadbhir āpatitasiṃharavair adabhraiḥ // Mo_4,28.24 //<br>
adrikūṭaiḥ kartṛbhiḥ | bhṛśam bhrāntam bhramayuktaiḥ jñātam | katham 
bhrāntam | bhramitāni bhramayuktāni kṛtāni | diktaṭāni yatra | tat | 
adrikūṭaiḥ kathambhūtaiḥ | ātmapramāṇā adrikūṭapramāṇāḥ | yāḥ 
ghanahetayaḥ | tābhiḥ hatāḥ | taiḥ | ata eva raṇadbhiḥ | punaḥ 
kathambhūtaiḥ | guhaughāgrāṇāṃ vātāḥ agraguhaughavātāḥ | taiḥ | 
tadvyājeneti yāvat | ārtibhir iva kūjadbhiḥ | ārtyā yukto hi kūjati | 
punaḥ kathambhūtaiḥ | āpatitāḥ ye siṃhāḥ | teṣāṃ ye ravāḥ | taiḥ | 
tadvyājeneti yāvat | krandadbhiḥ ravaiḥ kathambhūtaiḥ | adabhraiḥ 
utkaṭaiḥ || MoT_4,28.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;māyānadījaladhiyodhaghanāgnidāhair<br>
&nbsp;&nbsp;&nbsp;&nbsp;&nbsp;vṛkṣaiḥ surāsuraśavair acalaiḥ śilaughaiḥ /<br>
&nbsp;&nbsp;&nbsp;&nbsp;&nbsp;bhrāntaṃ śirastraśaraśaktigadāstravarṣair<br>
&nbsp;&nbsp;&nbsp;&nbsp;&nbsp;vātāvakīrṇavanaparṇavad ambarāntaḥ // Mo_4,28.25 //<br>
ambarāntaḥ ākāśamadhyam | vātenāvakīrṇam valitam | yat vanaparṇam | 
tadvat | bhrāntam bhramayuktam āsīt | kaiḥ bhrāntam āsīt | na hi 
ambaramadhyasya bhramo yukta ity apekṣāyām āha māyānadītyādi | 
ambarāntaś cāriṇām māyānadyādīnām eva bhramaḥ ambarāntaḥ 
bhramatvenāropitaḥ || MoT_4,28.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;adrīndrapakṣaparimāṇagamāgamaika-<br>
&nbsp;&nbsp;&nbsp;&nbsp;&nbsp;durvārahastataladāruṇatāḍanair drāk /<br>
&nbsp;&nbsp;&nbsp;&nbsp;&nbsp;āsīt patadbhaṭaśarīragirīndraghāta-<br>
&nbsp;&nbsp;&nbsp;&nbsp;&nbsp;vibhraṣṭadevapurapūrṇajalārṇavaughaḥ // Mo_4,28.26 //<br>
adrīndrapakṣaparimāṇāś ca te gamāgamaikadurvārāś ca | tādṛśāḥ ye hastāḥ |
 teṣāṃ yāni talāni | taiḥ yāni tāḍanāni | taiḥ kṛtvā | drāk śīghram | 
patantaḥ ye bhaṭaśarīrāṇy eva girīndrāḥ | teṣāṃ ye ghātāḥ | taiḥ 
bhraṣṭāni yāni devapurāṇi | taiḥ pūrṇajalaś cāsau arṇavaughaḥ 
samudrasaptakam | saḥ | āsīt jāta ity arthaḥ || MoT_4,28.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;ghanaghuṅghumapūritāntarikṣā<br>
&nbsp;&nbsp;&nbsp;&nbsp;&nbsp;kṣatajākṣālitabhūdharāntarālā /<br>
&nbsp;&nbsp;&nbsp;&nbsp;&nbsp;rudhirahradavṛttivartinī vā<br>
&nbsp;&nbsp;&nbsp;&nbsp;&nbsp;bhuvanābhogaguhā tadākulābhūt // Mo_4,28.27 //<br>
bhuvanābhogaḥ bhuvanavistāraḥ | sa eva guhā | tadā tasmin samaye | ākulā
 abhūt | kathambhūtā | ghanaḥ yaḥ ghuṅghumaḥ yuddhakolāhalaḥ | 
tenāpūritam antarikṣam yasyāḥ | sā | tādṛśī | kṣatajaiḥ rudhiraiḥ | ā 
samantāt | kṣālitāni bhūdharāntarālāni yasyāḥ | sā | rudhirahradarūpā yā
 vṛttiḥ sthānam | tatra vartata iti tādṛśī | sthitau sthitimatītivat 
prayogaḥ | guhā ca maṣakaghuṅghumapūritāntarikṣā 
vṛṣṭikṣālitabhūdharāntarālā hradavartinī ca bhavati || MoT_4,28.27 ||<br>
<br>
<br>
<br>
sargāntaślokena asya raṇasya saṃsārasāmyaṃ kathayati<br>
&nbsp;&nbsp;&nbsp;&nbsp;&nbsp;anantadikprasaravikārakāriṇī<br>
&nbsp;&nbsp;&nbsp;&nbsp;&nbsp;kṣayodayonmukhasukhaduḥkhadāyinī /<br>
&nbsp;&nbsp;&nbsp;&nbsp;&nbsp;raṇakriyāsurasurasaṅghasaṅkaṭā<br>
&nbsp;&nbsp;&nbsp;&nbsp;&nbsp;tadābhavat khalu sadṛśīha saṃsṛteḥ // Mo_4,28.28 //<br>
khalu niścaye | sā raṇakriyā iha samsṛtisadṛśī abhavat | kathambhūtā | 
anantadikṣu yaḥ prasaraḥ | tena vikāram hiṃsākhyaṃ vikāram | karotīti 
tādṛśī | kṣayodayonmukhe ye sukhaduḥkhe | te dadātīti tādṛśī | 
asurasurasaṅghena saṅkaṭā sambādhā | saṃsṛtir api prasareṇa bandhākhyaṃ 
vikāraṃ karoti | sukhaduḥkhadāyinī nānāpadārthasaṅkaṭā ca bhavati | iti 
śivam || MoT_4,28.28 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe aṣṭāviṃśaḥ sargaḥ ||28||<br>
<br>
<br>
<br>
*********************************************************************<br>
<br>
<br>
<br>
yuddham upasaṃharati<br>
&nbsp;&nbsp;&nbsp;&nbsp;&nbsp;evamprāyākulārambhair asurair asuhāribhiḥ /<br>
&nbsp;&nbsp;&nbsp;&nbsp;&nbsp;mahāsāhasasaṃrabdhair ārabdhamaraṇai raṇaiḥ // Mo_4,29.1 //<br>
&nbsp;&nbsp;&nbsp;&nbsp;&nbsp;māyayātha vivādena sandhinā vigraheṇa ca /<br>
&nbsp;&nbsp;&nbsp;&nbsp;&nbsp;palāyanena dhairyeṇa cchadmanopāyanena ca // Mo_4,29.2 //<br>
&nbsp;&nbsp;&nbsp;&nbsp;&nbsp;kārpaṇyenāstrayuddhena svāntardhānaiś ca bhūriśaḥ /<br>
&nbsp;&nbsp;&nbsp;&nbsp;&nbsp;kṛtaḥ sa samaro devais triṃśad varṣāṇi pañca ca // Mo_4,29.3 //<br>
devaiḥ triṃśat pañca ca varṣāṇi pañcatriṃśadvarṣāṇi | asuraiḥ saha | saḥ
 samaraḥ kṛtaḥ | kena kena prakāreṇa kṛta ity apekṣāyām māyayetyādi | 
upāyanena samīpagamanena | kārpaṇyena dīnatayā | svāntardhānaiḥ 
māyodbhāvitaiḥ nijagopanaiḥ | asuraiḥ kathambhūtaiḥ | evamprāyaḥ 
bāhulyenaitādṛśaḥ | samārambhaḥ yeṣām | taiḥ | asuhāribhiḥ jīvahāribhiḥ |
 mahāsāhase saṃrabdhāḥ saṃrambhayuktāḥ | taiḥ | punaḥ kathambhūtaiḥ | 
raṇaiḥ kṛtvā ārabdham maraṇam yaiḥ | te | tādṛśaiḥ | tilakam || 
MoT_4,29.1-3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;varṣāṇi divasān māsān daśāṣṭau pañca sapta ca /<br>
&nbsp;&nbsp;&nbsp;&nbsp;&nbsp;varṣāṇi petur vṛkṣāgnihetyambvaśanibhūbhṛtām // Mo_4,29.4 //<br>
vṛkṣāgnihetyambvaśanibhūbhṛtām varṣāṇi vṛṣṭayaḥ | petuḥ | kiyantaṃ kālam
 | daśa varṣāṇi | aṣṭau māsān | pañca sapta ca dvādaśeti yāvat | divasān
 | arthāt anyasmin kāle sandhyādir evābhūt iti jñeyam || MoT_4,29.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;etāvatā tu kālena dṛḍhābhyāsād ahaṅkṛteḥ /<br>
&nbsp;&nbsp;&nbsp;&nbsp;&nbsp;dāmādayo 'ham ity āsthāṃ jagṛhur grastacetasaḥ // Mo_4,29.5 //<br>
ahaṅkṛteḥ vayaṃ yotsyāma ity evaṃrūpasyāhaṅkārasya | grastam ahaṅkāragrastam | cetaḥ yeṣām | te | tādṛśāḥ || MoT_4,29.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;naikaṭyātiśayād yadvad darpaṇam bimbavad bhavet /<br>
&nbsp;&nbsp;&nbsp;&nbsp;&nbsp;abhyāsātiśayāt tadvat te 'py ahaṅkāritāṃ gatāḥ // Mo_4,29.6 //<br>
naikaṭyātiśayāt sānnidhyodrekāt | bimbavat pratibimbayuktam || MoT_4,29.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yadvad dūrataraṃ vastu nādarśe pratibimbate /<br>
&nbsp;&nbsp;&nbsp;&nbsp;&nbsp;padārthavāsanā tadvad anabhyāsān na jāyate // Mo_4,29.7 //<br>
dūrataram bahudūrāt | padārtheṣu yuddhādibhāveṣu | vāsanā mayedaṃ kṛtam ity evaṃrūpaḥ saṃskāraḥ || MoT_4,29.7 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yadā dāmādayo jātā jātāhaṅkāravāsanāḥ /<br>
&nbsp;&nbsp;&nbsp;&nbsp;&nbsp;tadā me jīvitam me 'rtha iti dainyam upāgaman // Mo_4,29.8 //<br>
yadā dāmādayaḥ dāmavyālakaṭāḥ | jātā utpannā | ahaṅkāravāsanā yeṣām | te
 | tādṛśāḥ | jātāḥ sampannāḥ | tadā me jīvitam me artha iti evaṃrūpam | 
dainyam dīnatām | upāgaman upāgatāḥ | ahaṅkārābhāve hi bhittirahitam 
mamatārūpaṃ dainyaṃ na syāt eva | tatsattāyāṃ tu prāptādhāratvena tad 
durnivāram eveti bhāvaḥ || MoT_4,29.8 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhayavāsanayā grastā mohavāsanayā hatāḥ /<br>
&nbsp;&nbsp;&nbsp;&nbsp;&nbsp;āśāpāśanibaddhās te tataḥ kṛpaṇatāṃ gatāḥ // Mo_4,29.9 //<br>
tataḥ dainyopāgamanānantaram | te dāmādayaḥ | bhayasya 
dehanāśaśaṅkādyutpannāyā bhīteḥ | yā vāsanā saṃskāraḥ | tayā grastāḥ 
vaśīkṛtāḥ | tathā mohasya anātmani śarīrādau 
ātmatvabhāvanārūpasyājñānasya | yā vāsanā | tayā hatāḥ bādhitāḥ | 
āśāpāśaiḥ svātmatvābhimānaviṣayīkṛtaśarīrādyarthaṃ dhanādiviṣayaiḥ 
āśāpāśaiḥ | nibaddhāḥ svādhinīkṛtāḥ | kṛpaṇatām dainyasya parāṃ kāṣṭhām |
 gatāḥ || MoT_4,29.9 ||<br>
<br>
<br>
<br>
nanu tataḥ kiṃ teṣāṃ sampannam ity | atrāha<br>
&nbsp;&nbsp;&nbsp;&nbsp;&nbsp;mudhaiva hy anahaṅkārair mamatvam upakalpitam /<br>
&nbsp;&nbsp;&nbsp;&nbsp;&nbsp;rajjvām bhujaṅgatvam iva dāmavyālakaṭais tataḥ // Mo_4,29.10 //<br>
hi niścaye | anahaṅkāraiḥ ahaṅkārarahitaiḥ | dāmavyālakaṭaiḥ | tataḥ 
ahaṅkāravaśena dainyagamanānantaram | mamatvam mamatā | mudhā eva 
vyartham eva | upakalpitam kalpanayā dṛḍhīkṛtam | kim iva | rajjvām 
bhujaṅgatvam iva | atyantam mithyābhūtam ity arthaḥ || MoT_4,29.10 ||<br>
<br>
<br>
<br>
mamatvam eva kathayati<br>
&nbsp;&nbsp;&nbsp;&nbsp;&nbsp;āpādamastakaṃ dehalateyam bhavatu sthirā /<br>
&nbsp;&nbsp;&nbsp;&nbsp;&nbsp;mameti tṛṣṇākṛpaṇā dīnatāṃ te samāyayuḥ // Mo_4,29.11 //<br>
spaṣṭam || MoT_4,29.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sthirībhavatu me dehaḥ sukhāyāstu dhanam mama /<br>
&nbsp;&nbsp;&nbsp;&nbsp;&nbsp;iti baddhadhiyāṃ teṣāṃ dhairyam antardhim āyayau // Mo_4,29.12 //<br>
spaṣṭam || MoT_4,29.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;avāsanatvād vapuṣām anāsthatvāt suradviṣām /<br>
&nbsp;&nbsp;&nbsp;&nbsp;&nbsp;yābhūt prahāraparatā mārjitaivāśu sābhavat // Mo_4,29.13 //<br>
suradviṣām dāmavyālakaṭānām | avāsanatvāt vāsanārāhityāt | tathā vapuṣām
 anāsthatvāt śarīrāsthārahitatvāt | yā prahāraparatā abhūt pūrvam āsīt |
 sā āśu mārjitā naṣṭā | abhavat | ahaṅkāraprabhāvena 
dehanāśādibhayotpādāt ity arthaḥ || MoT_4,29.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kathaṃ sthirā jagaty asmin bhavema iti cintayā /<br>
&nbsp;&nbsp;&nbsp;&nbsp;&nbsp;vedhitā dīnatāṃ jagmuḥ padmā iva nirambhasaḥ // Mo_4,29.14 //<br>
vedhitāḥ vyāptāḥ || MoT_4,29.14 ||<br>
<br>
<br>
<br>
&nbsp;&nbsp;&nbsp;&nbsp;&nbsp;teṣāṃ tv arthānnapāneṣu svāhaṅkṛtimatāṃ ratiḥ /<br>
&nbsp;&nbsp;&nbsp;&nbsp;&nbsp;babhūva bhavabhāvasthā bhīṣaṇā bhavabhāginī // Mo_4,29.15 //<br>
svā ahaṅkṛtir dehaviṣayaḥ ahaṅkāraḥ vidyate yeṣām | te | tādṛśāḥ | teṣāṃ
 ratiḥ āsaktiḥ | rāga iti yāvat | bhavabhāvasthā saṃsārikapadārthaviṣayā
 | bhavabhāginī saṃsārapradā || MoT_4,29.15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha tasmin raṇe bhītyā sāpekṣatvam upāyayuḥ /<br>
&nbsp;&nbsp;&nbsp;&nbsp;&nbsp;mattebhagaṇasaṃrabdhā vane hariṇakā iva // Mo_4,29.16 //<br>
sāpekṣatvam mā mariṣyāma ity evaṃrūpāpekṣāsahitatvam | bhītyā 
maraṇabhayena | hariṇakāḥ kathambhūtāḥ | mattebhānām yaḥ gaṇaḥ | tena 
saṃrabdhāḥ kṣobhayuktāḥ kṛtāḥ || MoT_4,29.16 ||<br>
<br>
<br>
<br>
sāpekṣatvam eva spaṣṭayati<br>
&nbsp;&nbsp;&nbsp;&nbsp;&nbsp;mariṣyāmo mariṣyāma iti cintāhatāśayāḥ /<br>
&nbsp;&nbsp;&nbsp;&nbsp;&nbsp;mandam mandaṃ kila bhremuḥ kupitairāvaṇe raṇe // Mo_4,29.17 //<br>
bhremuḥ bhramanti sma || MoT_4,29.17 ||<br>
<br>
<br>
<br>
&nbsp;&nbsp;&nbsp;&nbsp;&nbsp;śarīraikārthināṃ teṣām bhītānām maraṇād iti /<br>
&nbsp;&nbsp;&nbsp;&nbsp;&nbsp;alpasattvatayā mūrdhni kṛtam āpatpradam padam // Mo_4,29.18 //<br>
śarīram ekam kevalam | arthayante iti tādṛśānām | tathā maraṇād bhītānām
 | teṣām mūrdhni | iti pūrvoktaprakāreṇa | alpasattvatayā kartryā | 
padaṃ kṛtam | alpasattvās te jātā iti bhāvaḥ | padaṃ kathambhūtam | 
āpatpradam vipatpradam ity arthaḥ || MoT_4,29.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;atha pramlānasattvās te hantum agragatam bhaṭam /<br>
&nbsp;&nbsp;&nbsp;&nbsp;&nbsp;na śekur indhanakṣīṇā havir dagdhum ivāgnayaḥ // Mo_4,29.19 //<br>
pramlānasattvāḥ naṣṭadhairyāḥ | na śekuḥ na samarthāḥ jātāḥ | kṣīṇam indhanaṃ yeṣām | te indhanakṣīṇāḥ || MoT_4,29.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;vibudhānām praharatāṃ sudamyatām upāgatāḥ /<br>
&nbsp;&nbsp;&nbsp;&nbsp;&nbsp;kṣatavikṣatasarvāṅgās tasthuḥ sāmānyavad bhaṭāḥ // Mo_4,29.20 //<br>
vibudhānām devānām | sudamyatām sunigrāhyatām || MoT_4,29.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bahunātra kim uktena maraṇād bhītacetasaḥ /<br>
&nbsp;&nbsp;&nbsp;&nbsp;&nbsp;daityā deveṣu valgatsu dudruvuḥ samarājirāt // Mo_4,29.21 //<br>
spaṣṭam || MoT_4,29.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;teṣu dravatsu sarveṣu sarvato dānavādriṣu /<br>
&nbsp;&nbsp;&nbsp;&nbsp;&nbsp;dāmavyālakaṭākhyeṣu vikhyāteṣv asurālaye // Mo_4,29.22 //<br>
&nbsp;&nbsp;&nbsp;&nbsp;&nbsp;taddaityasainyam apatat khād vidrutam itas tataḥ /<br>
&nbsp;&nbsp;&nbsp;&nbsp;&nbsp;kalpāntapavanādhūtaṃ tārājālam ivābhitaḥ // Mo_4,29.23 //<br>
spaṣṭam || MoT_4,29.22-23 ||<br>
<br>
<br>
<br>
kutrāpatad ity apekṣāyām āha<br>
&nbsp;&nbsp;&nbsp;&nbsp;&nbsp;amarācalakuñjeṣu śikharāṇāṃ śilāsu ca /<br>
&nbsp;&nbsp;&nbsp;&nbsp;&nbsp;taṭeṣu vārirāśīnām payodapaṭaleṣu ca // Mo_4,29.24 //<br>
spaṣṭam || MoT_4,29.24 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sāgarāvartagarteṣu śvabhreṣv atha saritsu ca /<br>
&nbsp;&nbsp;&nbsp;&nbsp;&nbsp;jaṅgaleṣu diganteṣu jvalatsu vipineṣu ca // Mo_4,29.25 //<br>
spaṣṭam || MoT_4,29.25 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tadraṇotsannakośeṣu grāmeṣu nagareṣu ca /<br>
&nbsp;&nbsp;&nbsp;&nbsp;&nbsp;aṭavīṣūgrayakṣāsu maruṣūdyaddavāgniṣu // Mo_4,29.26 //<br>
teṣām asurāṇām | raṇena utsannaḥ viśīrṇaḥ | kośaḥ madhyaṃ yeṣām | teṣu || MoT_4,29.26 ||<br>
<br>
<br>
<br>
&nbsp;&nbsp;&nbsp;&nbsp;&nbsp;lokālokācalānteṣu parvateṣu hradeṣu ca /<br>
&nbsp;&nbsp;&nbsp;&nbsp;&nbsp;andhradramiḍakāśmīrapārasīkapureṣu ca // Mo_4,29.27 //<br>
spaṣṭam || MoT_4,29.27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;nānāmbhodhitaraṅgāsu gaṅgājalaghaṭāsu ca /<br>
&nbsp;&nbsp;&nbsp;&nbsp;&nbsp;dvīpāntareṣu dūreṣu jambuṣaṇḍalatāsu ca // Mo_4,29.28 //<br>
dūreṣu dūravartiṣu || MoT_4,29.28 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvataḥ parvatākārāḥ patitās te 'surālayaḥ /<br>
&nbsp;&nbsp;&nbsp;&nbsp;&nbsp;visphoṭitāṅgacaraṇā vaṃ hasantīty | atrāha<br>
&nbsp;&nbsp;&nbsp;&nbsp;&nbsp;akṣībakṣībayor aikyaṃ kva kilehājñatajjñayoḥ /<br>
&nbsp;&nbsp;&nbsp;&nbsp;&nbsp;āndhyaprakāśayor bodhe syāc chāyātapayor iva // Mo_4,31.22 //<br>
akṣībakṣībayoḥ svātmānandākhyamadhupānena tadapānena ca saṃsāram prati 
vismaraṇāvismaraṇaśīlayoḥ | tajjñājñayor bodhe anubhave | aikyam 
parasparasammatirūpam aikyam | kva syāt | na syād ity arthaḥ | na hi 
kṣībākṣībayor iha bodhe sammatiḥ dṛśyata iti bhāvaḥ | ataḥ ete hasantīty
 āśayaḥ | tayoḥ kayor iva | chāyātapayor iva | yathā 
āndhyaprakāśarūpayoḥ chāyātapayoḥ bodhe padārthaprakaṭanākhye bodhe | 
aikyaṃ nāsti | tathety arthaḥ || MoT_4,31.22 ||<br>
<br>
<br>
<br>
nanu kimarthaṃ tayoḥ bodhe aikyaṃ nāstīty | atrāha<br>
&nbsp;&nbsp;&nbsp;&nbsp;&nbsp;yatnenāpy anubhūte 'rthe satye kartum apahnavam /<br>
&nbsp;&nbsp;&nbsp;&nbsp;&nbsp;tajjño 'jñaś ca na śaknoti śava ākramaṇaṃ yathā // Mo_4,31.23 //<br>
anubhūte | ata eva satye satyatayā jñāte | arthe cinmātrākhye jagadākhye
 ca vastuni | tajjñaḥ ajñaḥ ca yatnenāpi apahnavaṃ kartuṃ na śaknoti | 
puraḥsphurattvāt | na hi puraḥ sphurat vastu kaścid apahnotuṃ śaknoti | 
ata eva tayoḥ bodhe aikyaṃ nāstīti bhāvaḥ | kaḥ yathā na śaknoti | śavo 
yathā | yathā śavaḥ ākramaṇam padārthākramaṇam | na śaknoti | tathety 
arthaḥ || MoT_4,31.23 ||<br>
<br>
<br>
<br>
nanu tarhi ajño 'py etad eva kathayatv ity | atrāha<br>
&nbsp;&nbsp;&nbsp;&nbsp;&nbsp;brahma sarvaṃ jagad iti vaktuṃ tajjñasya yujyate /<br>
&nbsp;&nbsp;&nbsp;&nbsp;&nbsp;yato 'vidyānanubhave sa tad evānubhūtavān // Mo_4,31.24 //<br>
sarvaṃ jagad brahma bhavati | iti evam | vaktum tajjñasya 
cinmātrākhyabrahmasvarūpajñasya | yujyate | yataḥ sa eva tajjñaḥ eva | 
tat brahma | anubhūtavān dṛṣṭavān | kasmin sati | avidyāyāḥ ananubhave 
jagatpadārtharūpaiḥ bhāvābhāvaiḥ upalakṣitāyāḥ avidyāyāḥ adarśane sati 
|| MoT_4,31.24 ||<br>
<br>
<br>
<br>
punar api etad eva kathayati<br>
&nbsp;&nbsp;&nbsp;&nbsp;&nbsp;prabuddhaviṣaye hy eṣā rāma vāk pravirājate /<br>
&nbsp;&nbsp;&nbsp;&nbsp;&nbsp;buddhasyāsmīti rūpeṇa kila nāsty eva kiñcana // Mo_4,31.25 //<br>
he rāma | eṣā vāk sarvam brahmeti vāk | prabuddhākhyo yaḥ viṣayaḥ yogyo 
deśaḥ | tatra pravirājate | arthāt abuddhaviṣaye na rājate iti jñeyam | 
nanu kathaṃ tatraiva rājate ity | atrāha buddhasyeti | yataḥ iti śeṣaḥ |
 yataḥ buddhasya kiñcana kiñcid api śarīrādikam | asmīti rūpeṇa nāsti 
asmīti jñānaviṣayaṃ nāsti | ayam bhāvaḥ | ajñaḥ deho 'ham iti niścitaḥ 
tadupayogīni vastūny api satyānīti jānāti | anyathā tadarthaṃ 
rātrindinam prayatnaparatvāyogāt | jñas tu dehābhimānābhāvāt 
tadupayogiṣu satyatāṃ na jānāti | anyathā tadviṣayāyā upekṣāyā ayogāt | 
iti tajjñasyaiva sarvam brahmeti vaktuṃ yuktaṃ nājñasyeti || MoT_4,31.25
 ||<br>
<br>
<br>
<br>
nanu tajjñasyāsyā anubhūteḥ kadācid apahnavo 'sti na vety | atrāha<br>
&nbsp;&nbsp;&nbsp;&nbsp;&nbsp;brahmaivedam paraṃ śāntam ity evānubhavan sudhīḥ /<br>
&nbsp;&nbsp;&nbsp;&nbsp;&nbsp;apahnavaḥ svānubhūteḥ kartuṃ tasya na yujyate // Mo_4,31.26 //<br>
sudhīḥ jñaḥ | idam jagat | śāntam param brahmaiva bhavati | ity eva evam
 eva | anubhavan bhavati | ataḥ tasya jñasya | asyāḥ svānubhūteḥ 
apahnavaḥ kartuṃ na yujyate yukto na bhavati || MoT_4,31.26 ||<br>
<br>
<br>
<br>
nanu tarhi tvaṃ kathaṃ śrīvasiṣṭha iti nāmayogyo 'sīty | atrāha<br>
&nbsp;&nbsp;&nbsp;&nbsp;&nbsp;parasmād vyatirekeṇa nāham ātmani kiñcana /<br>
&nbsp;&nbsp;&nbsp;&nbsp;&nbsp;hemanīvormikāditvaṃ na mayy asti vasiṣṭhatā // Mo_4,31.27 //<br>
aham vasiṣṭhākhyaḥ aham | ātmani svasmin | parasmāt uttīrṇāt cinmātrāt |
 vyatirekeṇa nāsmi | tvaṃ tu yat paśyasi tat paśyeti bhāvaḥ | ato mayi 
vasiṣṭhatā vasiṣṭheti nāmayogyatā | nāsti | kim iva | ūrmikāditvam iva |
 yathā ūrmikāditvaṃ hemani nāsti | tathety arthaḥ | ato 'ham api 
vasiṣṭho nāsmīti bhāvaḥ || MoT_4,31.27 ||<br>
<br>
<br>
<br>
nanu yadi tvaṃ svātmanīdṛśo 'si tarhi mūḍhaḥ kīdṛśo 'stīty | atrāha<br>
&nbsp;&nbsp;&nbsp;&nbsp;&nbsp;bhūtatvavyatirekeṇa mūḍho nātmani kiñcana /<br>
&nbsp;&nbsp;&nbsp;&nbsp;&nbsp;ūrmyādibuddhau hemeva nājñe 'sti paramārthatā // Mo_4,31.28 //<br>
mūḍhaḥ cinmātrasvarūpaparamātmajñānahīnaḥ | ātmani | bhūtatvavyatirekeṇa
 dehabhāvād ṛte | kiñcana kiñcid api | nāsti | tajjñas tu taṃ yadrūpam 
paśyati tadrūpam paśyatv iti bhāvaḥ | yataḥ ajñe paramārthatā 
paramārthabhūtacinmātrabhāvaḥ | nāsti | sa hi svaṃ cinmātrarūpaṃ na 
paśyati | kim iva | hemeva | yathā ūrmyādibuddhau ūrmikādibuddhau sati |
 hema nāsti | tathety arthaḥ || MoT_4,31.28 ||<br>
<br>
<br>
<br>
saṅgṛhya kathayati<br>
&nbsp;&nbsp;&nbsp;&nbsp;&nbsp;mithyāhantāmayo mūḍhaḥ satyaikātmamayaḥ sudhīḥ /<br>
&nbsp;&nbsp;&nbsp;&nbsp;&nbsp;yujyate na kvacin nāma svabhāvāpahnavo 'nayoḥ // Mo_4,31.29 //<br>
mūḍhaḥ ajñaḥ | mithyābhūtā yā ahantā dehaviṣayaḥ ahaṅkāraḥ | tanmayaḥ 
bhavati | sudhīḥ tajjñaḥ | satyaḥ satyabhūtaḥ | yaḥ ekātmā sarvavyāpakaḥ
 paramātmā | tanmayaḥ bhavati | nāma niścaye | anayoḥ mūḍhasudhiyoḥ | 
svabhāvasya mithyāhaṅkārākhyasya paramārthākhyasya ca svarūpasya | 
apahnavaḥ apalāpaḥ | kvacit na yujyate | na hi puraḥ sphurat svasvarūpaṃ
 kaścid apahnotuṃ śaknoti || MoT_4,31.29 ||<br>
<br>
<br>
<br>
etad eva sadṛṣṭāntam āha<br>
&nbsp;&nbsp;&nbsp;&nbsp;&nbsp;yo yanmayas tasya tasmin yujyate 'pahnavaḥ katham /<br>
&nbsp;&nbsp;&nbsp;&nbsp;&nbsp;puruṣasya ghaṭo 'smīti vākyam unmattataiva hi // Mo_4,31.30 //<br>
yaḥ puruṣaḥ | yanmayaḥ niścayadvāreṇa yatsvarūpaḥ syāt | tasya puruṣasya
 | tasmin svarūpe | apahnavaḥ katham syāt | hi yasmāt | puruṣasya ghaṭo 
'smīti vākyam unmattatā eva bhavati | ataḥ brahmātmatve niścitasya 
jñasya sthūladehātmatve niścitasyājñasya ca svānubhūter apahnavaḥ na 
yukta iti bhāvaḥ || MoT_4,31.30 ||<br>
<br>
<br>
<br>
prakṛtam phalitatvenānusmarati<br>
&nbsp;&nbsp;&nbsp;&nbsp;&nbsp;tasmān neme vayaṃ satyā na ca dāmādayaḥ kvacit /<br>
&nbsp;&nbsp;&nbsp;&nbsp;&nbsp;asatyās te vayaṃ ceme nāsti naḥ khalu sambhavaḥ // Mo_4,31.31 //<br>
yataḥ svapratītisiddham evāsmākaṃ dāmādīnāṃ ca svarūpaṃ tasmāt tato 
hetoḥ | ime vayaṃ satyāḥ na bhavāmaḥ | dāmādayaś ca satyāḥ na bhavanti |
 pratyuta te dāmādayaḥ | asatyāḥ bhavanti | ime vayaṃ cāsatyā bhavāmaḥ |
 yataḥ naḥ sthūlarūpāṇām asmākam | sambhavaḥ sattāyogyatā | nāsti | na 
hi pratītimātreṇāsad vastu sad bhavitum arhati | śaśaśṛṅgāder api 
sattvaprasaṅgād iti bhāvaḥ || MoT_4,31.31 ||<br>
<br>
<br>
<br>
nanu tarhi tajjñasyāpi cinmātrākhyaṃ svarūpam asmadādivat pratītisiddham evāstīti so 'pi asad eva syād ity | atrāha<br>
&nbsp;&nbsp;&nbsp;&nbsp;&nbsp;satyasaṃvedanaṃ śuddham bodhālāśaṃ nirañjanam /<br>
&nbsp;&nbsp;&nbsp;&nbsp;&nbsp;satyaṃ sarvagataṃ śāntam asty anastamitodayam // Mo_4,31.32 //<br>
satyam yat saṃvedanam | tadrūpaṃ ghaṭādisaṃvedyādūṣitasaṃvedanarūpam iti
 yāvat | na hi ghaṭādisaṃvedyopahitasya saṃvedanasya satyatvaṃ yuktam | 
saṃvedyanāśena tasyāpi naṣṭakalpatvāt | nāpi saṃvedyasya satyatvaṃ 
yuktam | pratītimātrasāratvāt | śuddham cetyākhyamalādūṣitam | ata eva 
nirañjanam nirlepam | satyam sarvasāratvena sthitatvāt satyaṃ rūpaṃ | 
sarvagatam sākṣitayā sāratvena ca sthitatvāt sarvavyāpakam | śāntam 
svasvarūpe viśrāntam | anastamitodayam bodhākāśam cinmātrākāśam | asti 
paramārthataḥ sattām bhajati | ataḥ pratītimātrasiddhatvābhāvāt 
paramārthasati cinmātrasvarūpe svatayā niścitasya jñasya nāsatyatvam iti
 bhāvaḥ || MoT_4,31.32 ||<br>
<br>
<br>
<br>
cidātmānam eva punaḥ punaḥ viśinaṣṭi<br>
&nbsp;&nbsp;&nbsp;&nbsp;&nbsp;sarvaṃ sat tac ca niḥśūnyaṃ nakiñcid iva saṃsthitam /<br>
&nbsp;&nbsp;&nbsp;&nbsp;&nbsp;tatra vyomni vibhāntīmā nijā bhāso 'ṅga dṛṣṭayaḥ // Mo_4,31.33 //<br>
sat sarvopādanatvena sthitatvāt satsvarūpam | na hi asat upādānībhavitum
 arhati | ata eva niḥśūnyam śūnyetarasvarūpam | tathāpi nakiñcit iva 
sthitam bāhyāntaḥkaraṇāgocaratvāt śūnyavat tiṣṭhat | tat cinmātrākhyaṃ 
vastu | sarvam samastaṃ jagat | bhavati | atra hetutvenottarārdhaṃ 
kathayati tatreti | yata iti śeṣaḥ | yataḥ tatra vyomni cinmātrākāśe | 
imāḥ puraḥ sphurantyaḥ | dṛṣṭayaḥ jagadrūpāḥ pratītayaḥ | vibhānti 
sphuranti | dṛṣṭayaḥ kāḥ | nijāḥ bhāsaḥ nijāni kacakāni | na tu 
svavyatiriktā ity arthaḥ | sarvasaṃvitsākṣikeṇa svapnadṛṣṭānte etat 
svasiddham eveti nātrāyastam || MoT_4,31.33 ||<br>
<br>
<br>
<br>
etad eva sadṛṣṭāntaṃ kathayati<br>
&nbsp;&nbsp;&nbsp;&nbsp;&nbsp;yathā taimirikākṣasya sahajā eva dṛṣṭayaḥ /<br>
&nbsp;&nbsp;&nbsp;&nbsp;&nbsp;keśoṇḍukādivad bhānti tathemās tatra sṛṣṭayaḥ // Mo_4,31.34 //<br>
yathā taimirikākṣasya timirarogopahatanetrasya puruṣasya | sahajāḥ eva |
 na tv āgantukāḥ | dṛṣṭayaḥ netraraśmayaḥ | keśoṇḍukādivat 
keśakūrcādivat | bhānti sphuranti | tathā tatra cinmātrākhya ākāśe | 
imāḥ sṛṣṭayaḥ bhānti | etā api cinmātraraśmirūpā eveti bhāvaḥ | 
ādiśabdena dvicandrādeḥ grahaṇam || MoT_4,31.34 ||<br>
<br>
<br>
<br>
nanu kena yatnena nijaraśmirūpaṃ jagad asau karotīty | atrāha<br>
&nbsp;&nbsp;&nbsp;&nbsp;&nbsp;sa ātmānaṃ yathā vetti tathānubhavati kṣaṇāt /<br>
&nbsp;&nbsp;&nbsp;&nbsp;&nbsp;cidākāśas tato 'satyam api satyaṃ tadīkṣaṇāt // Mo_4,31.35 //<br>
saḥ cidākāśaḥ | ātmānam svasvarūpam | yathā yena prakāreṇa yuktam | 
vetti jānāti | tathā tena prakāreṇa yuktam | anubhavati sākṣāt paśyati |
 ataḥ asatyam api jagat | tadīkṣaṇāt cidākāśasya vīkṣaṇāt | satyam 
bhavati | svapnajagad iva svapnadraṣṭrā vīkṣaṇāt | ato yatnarahitam 
evāsau etat karotīti bhāvaḥ || MoT_4,31.35 ||<br>
<br>
<br>
<br>
phalitaṃ siddhāntaṃ kathayati<br>
&nbsp;&nbsp;&nbsp;&nbsp;&nbsp;na satyam asti nāsatyam iha tasmāj jagattraye /<br>
&nbsp;&nbsp;&nbsp;&nbsp;&nbsp;yad yathā vetti cidrūpaṃ tat tathodety asaṃśayam // Mo_4,31.36 //<br>
tasmāt tato hetoḥ | iha jagattraye kiñcit na satyam asti nāpi asatyam 
asti | cidrūpam cidātma | yat vastu | yathā vetti | tat tathā asaṃśayam 
udeti | svapnavad iti śeṣaḥ || MoT_4,31.36 ||<br>
<br>
<br>
<br>
anena phalitaṃ dāmādisāmyaṃ svasya kathayati<br>
&nbsp;&nbsp;&nbsp;&nbsp;&nbsp;yathā dāmādayas tadvad eveme 'bhyuditā vayam /<br>
&nbsp;&nbsp;&nbsp;&nbsp;&nbsp;satyāsatyāḥ kim atrāṅga tān praty api vikalpanā // Mo_4,31.37 //<br>
ata iti śeṣaḥ | ataḥ yathā dāmādayaḥ satyāsatyāḥ bhāsamānatvena satyāḥ 
paramārthatas tv asatyāḥ | abhyuditāḥ prādurbhūtāḥ bhavanti | ime vayaṃ 
tadvad eva satyāsatyāḥ abhyuditāḥ bhavāmaḥ | tulyanyāyāt iti bhāvaḥ | he
 aṅga | ataḥ atra ihaloke | tān praty api tān praty eva | vikalpanā 
satyatvakalpanā | kim asti | yadi svasatyaṃ kalpayasi tarhi tān api kurv
 iti bhāvaḥ || MoT_4,31.37 ||<br>
<br>
<br>
<br>
nanu kathaṃ dāmādīnām asmākaṃ ca parasparaṃ sāmyam astīty | atrāha<br>
&nbsp;&nbsp;&nbsp;&nbsp;&nbsp;asyānantasya cidvyomnaḥ sarvagasya nirākṛteḥ /<br>
&nbsp;&nbsp;&nbsp;&nbsp;&nbsp;cid udeti yathā yāntas tathā sā tatra bhāty alam // Mo_4,31.38 //<br>
asyātmatvena sphurataḥ | anantasya antasākṣitvenāpi sthitatvād 
antarahitasya | sarvagasya sarvavyāpakasya | nirākṛteḥ 
paricchinnākārarahitasya | cidvyomnaḥ cidākāśasya | sambandhinī yā cit 
cidākhyaḥ spandaḥ | antaḥ svabhittau | yathā yena rūpeṇa | udeti 
sphurati | sā cit | tatra tasyāṃ cinmātrabhittau | tathā tena rūpeṇa | 
bhāti kacati | svapnavat iti śeṣaḥ || MoT_4,31.38 ||<br>
<br>
<br>
<br>
nanu tathāpi kim prakṛte āyātam ity | atrāha<br>
&nbsp;&nbsp;&nbsp;&nbsp;&nbsp;yatra dāmādirūpeṇa saṃvit prakacate svayam /<br>
&nbsp;&nbsp;&nbsp;&nbsp;&nbsp;tathāsau tatra sampannā tathākārānubhūtitaḥ // Mo_4,31.39 //<br>
tathākārasya dāmādyākārasya yānubhūtiḥ | tataḥ || MoT_4,31.39 ||<br>
<br>
<br>
<br>
&nbsp;&nbsp;&nbsp;&nbsp;&nbsp;asmadādisvarūpeṇa saṃvid yatroditā svayam /<br>
&nbsp;&nbsp;&nbsp;&nbsp;&nbsp;tathāsau tatra sampannā tathākārānubhūtitaḥ // Mo_4,31.40 //<br>
tathākārasyāsmadādyākārasya | yā anubhūtiḥ | tataḥ | tathā ca dāmādibhiḥ sahāsmākaṃ sāmyam eveti bhāvaḥ || MoT_4,31.40 ||<br>
<br>
<br>
<br>
&nbsp;&nbsp;&nbsp;&nbsp;&nbsp;svasvapnapratibhāsasya jagad ity abhidhā kṛtā /<br>
&nbsp;&nbsp;&nbsp;&nbsp;&nbsp;cidvyomno vyomavapuṣas tāpasyeva mṛgāmbutā // Mo_4,31.41 //<br>
vyomavapuṣaḥ atyantaśuddhatvād vyomasvarūpasya | cidvyomnaḥ sambandhinaḥ
 | svaḥ yaḥ svapnapratibhāsaḥ | tasya jagad iti abhidhā jagad iti nāma |
 kṛtā | cidvyomneti bhāvaḥ | kā iva | mṛgāmbutā iva | yathā tāpasya 
mṛgāmbutāmbu iti nāma kriyate | tathety arthaḥ || MoT_4,31.41 ||<br>
<br>
<br>
<br>
nanu tarhi sarvaṃ cidvyoma jaganmayam eva kim astīty | atrāha<br>
&nbsp;&nbsp;&nbsp;&nbsp;&nbsp;yatra prabuddhaṃ cidvyoma tatra dṛśyābhidhā kṛtā /<br>
&nbsp;&nbsp;&nbsp;&nbsp;&nbsp;yatra suptaṃ tu tenaiva tatra mokṣābhidhā kṛtā // Mo_4,31.42 //<br>
cidvyoma yatra yasminn aṃśe | prabuddham jagadrūpasvaparāmarśayuktam | 
bhavati | tatra tenaiva cidvyomnaiva | dṛśyābhidhā kṛtā | yatra yasmin 
bhāge | suptam jagadrūpasvarūpāmarśarahitam | bhavati | tatra tenaiva 
mokṣābhidhā kṛtā | tathā ca na sarvaṃ cidvyoma jagatsamayevāstīti bhāvaḥ
 || MoT_4,31.42 ||<br>
<br>
<br>
<br>
nanu tarhi cidvyomnaḥ sāṃśatvam āgatam ity | atrāha<br>
&nbsp;&nbsp;&nbsp;&nbsp;&nbsp;na ca tat kvacid āsuptaṃ na prabuddhaṃ kadācana /<br>
&nbsp;&nbsp;&nbsp;&nbsp;&nbsp;cidvyoma kevalaṃ dṛśyaṃ jagad ity avagamyatām // Mo_4,31.43 //<br>
paramārthavicāre kriyamāṇe tat cidvyoma | kvacit kutrāpy aṃśe | kadācana
 jātu | āsuptaṃ na bhavati | prabuddhaṃ ca na bhavati | tatsākṣikayoḥ 
svāpaprabodhayoḥ tadvyatirekeṇa sattāyā ayogāt | na ca tad eva tasya 
viśeṣakam bhavati | ghaṭasyāpi ghaṭaviśeṣakatvaprasaṅgāt | ataḥ 
paramārthavicārayuktena tvayā dṛśyaṃ jagat kevalam 
svāpabodhādidharmarahitam | cidvyometi avagamyatām jñāyatām | 
proktanyāyena mokṣajagattvāpādakayoḥ cinmātrāśrayayoḥ svāpabodhayor 
asambhavāt || MoT_4,31.43 ||<br>
<br>
<br>
<br>
atyantarahasyatvāt punaḥ pūrvaślokapūrvārdhoktam evārthaṃ kathayati<br>
&nbsp;&nbsp;&nbsp;&nbsp;&nbsp;nirvāṇam eva sargaśrīḥ sargaśrīr eva nirvṛtiḥ /<br>
&nbsp;&nbsp;&nbsp;&nbsp;&nbsp;nānayoḥ śabdayor arthabhedaḥ paryāyayor iva // Mo_4,31.44 //<br>
nirvāṇam acetyacinmātram | nirvṛtiḥ nirvāṇam | yathā taraṅgajalayoḥ 
bhedo na yuktaḥ | tathā sarganirvāṇayor api bhedo na yukta iti bhāvaḥ ||
 MoT_4,31.44 ||<br>
<br>
<br>
<br>
nanu tarhi jagad iti śabdajñānayoḥ kā gatir ity | atrāha<br>
&nbsp;&nbsp;&nbsp;&nbsp;&nbsp;paramārthe jagad iti rūpaṃ vetti svayaṃ svakam /<br>
&nbsp;&nbsp;&nbsp;&nbsp;&nbsp;yathā taimirikaṃ cakṣuḥ keśoṇḍukam ivekṣitam // Mo_4,31.45 //<br>
asau acetyacidātmā paramārthe paramārthabhūte svasvarūpe | svayaṃ jagad 
iti rūpaṃ vetti | jagadrūpatām paśyatīti yāvat | kim iva | cakṣur iva | 
yathā taimirikam taimirikasambandhi cakṣuḥ svakam raśmirūpaṃ svātmānam |
 keśoṇḍukam iva vetti | tathety arthaḥ | svakaṃ kathambhūtam | īkṣitam 
svasmād bahiḥprasaraṇena dṛṣṭam | anyathā atīndriyatvahāneḥ | atīndriyaṃ
 hi indriyaṃ sarvair uktam || MoT_4,31.45 ||<br>
<br>
<br>
<br>
nanu tarhi keśoṇḍukavat bhāsamānatvāt jagat kiñcid asti | tat katham asya nirvāṇarūpatvam uktam ity | atrāha<br>
&nbsp;&nbsp;&nbsp;&nbsp;&nbsp;na tat keśoṇḍukaṃ kiñcit sā hi dṛṣṭis tathā sthitā /<br>
&nbsp;&nbsp;&nbsp;&nbsp;&nbsp;naivaṃ dṛśyam idaṃ kiñcid itthaṃ cidvyoma saṃsthitam // Mo_4,31.46 //<br>
tat bhāsamānam | keśoṇḍukaṃ kiñcid api na bhavati | hi yasmāt | sā 
dṛṣṭiḥ taimirikadṛṣṭiḥ | tathā keśoṇḍukarūpeṇa | sthitā bhavati | yataḥ 
sahasraśaḥ anviṣyamāṇam api keśoṇḍukaṃ hastagrāhyaṃ na bhavati | na 
cānyat tatra tadadhiṣṭhānatvayogyaṃ vastv asti | ato jñāyate dṛṣṭir eva 
tathātvena bhāsate iti bhāvaḥ | proktaṃ nyāyam prakṛte 'pi saṅghaṭayati 
naivam iti | evam idam jagat | kiñcit na bhavati | cidvyoma cidākāśam | 
ittham jagadrūpeṇa | saṃsthitam bhavati | svapne hi cidvyomnaḥ 
jagadrūpeṇa saṃsthitir dṛṣṭā | ato na virodha iti bhāvaḥ || MoT_4,31.46 
||<br>
<br>
<br>
<br>
siddhāntaṃ kathayati<br>
&nbsp;&nbsp;&nbsp;&nbsp;&nbsp;sarvatra sarvam idam asti yathānubhūtaṃ<br>
&nbsp;&nbsp;&nbsp;&nbsp;&nbsp;no kiñcana kvacid ihāsti ca nānubhūtam /<br>
&nbsp;&nbsp;&nbsp;&nbsp;&nbsp;śāntaṃ sad ekam idam ātatam ittham āste<br>
&nbsp;&nbsp;&nbsp;&nbsp;&nbsp;santyaktaśaṅkam apabhedam atas tvam āssva // Mo_4,31.47 //<br>
yathānubhūtam evam eva nānātvenānubhūtam | idam sarvam sarvatrāsti | 
bhāsamānatvāt | nānubhūtam anubhavaviṣayatām agataṃ sat | kvacit 
kutracid api deśe | kiñcit leśenāpi | no asti | abhāsamānatvāt | 
anubhūtatvam ananubhūtatvaṃ ca jagataḥ jāgradādau suṣuptādau ca sarveṣāṃ
 svapratītisākṣikam eveti | nātrāyāso yuktaḥ | nanu tarhi sarvadā sat 
kim astīty | atrāha śāntam iti | śāntam anubhavitṛtvena sthitatvāt 
anubhūtatvānanubhūtatvākhyavikārarahitam | ekam advitīyam | ātatam 
samantāt vyāpakam | idam ātmatvena puraḥ sphurat | ittham 
anubhūtatvānanubhūtatvavikāragrastajagadrūpatvena sphurad iti śeṣaḥ | 
sat sanmātrākhyaṃ vastu | āste sarvadā tiṣṭhati | ananubhūtatvāvasthāyām
 api svānanubhūtyanubhavitṛtvena sthitatvāt | phalitaṃ kathayati 
santyakteti | ataḥ tvam santyaktaśaṅkam jagatsatyatvaśaṅkārahitam | 
abhedam bhedabuddhirahitam | āssva tiṣṭha || MoT_4,31.47 ||<br>
<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;śilodarākāraghanam praśāntam<br>
&nbsp;&nbsp;&nbsp;&nbsp;&nbsp;mahācito rūpam idaṃ kham accham /<br>
&nbsp;&nbsp;&nbsp;&nbsp;&nbsp;naivāsti nāstīti dṛśau kvacit sto<br>
&nbsp;&nbsp;&nbsp;&nbsp;&nbsp;yac cāsti tat sādhu tad eva bhāti // Mo_4,31.48 //<br>
idam accham kham nakiñcidrūpatvāt nirmalaṃ jagadākhyam ākāśam | 
mahācitaḥ rūpam svarūpam | bhavati | mahācitaḥ rūpaṃ kathambhūtam | 
śilodarasya yaḥ ākāraḥ | tadvad ghanam | cidghanam ity arthaḥ | ata eva 
praśāntam cetyākhyakṣobharahitam | svapnajagataḥ sphuṭaṃ 
cinmātrarūpatvadarśanād iti bhāvaḥ | nanu tarhi bhāvābhāvabuddhiḥ katham
 astīty | atrāha naivāstīti | asti nāstīti dṛśau bhāvābhāvabuddhī | 
kvacit naiva staḥ | ābhāsamātrarūpatvād ity arthaḥ | nanu tathāpi katham
 bhāsamānayoḥ bhāvābhāvayoḥ apahnavaḥ kartuṃ śakyata ity | atrāha yac 
cāstīti | yac ca bhāvābhāvarūpaṃ kiñcit tvaddṛṣṭyā asti | tat sādhu 
samyak | tad eva mahācidrūpam eva | asti | tad vinā sākṣirahitasya 
tasyāsatkalpatvāt | tatpratītisiddhatve tu svapnapadārthavat 
tattvānapāyāc ceti śivam || MoT_4,31.48 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇa ekatriṃśaḥ sargaḥ ||31||<br>
<br>
<br>
<br>
*********************************************************************<br>
<br>
<br>
<br>
oṃ | śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;satām apy asatām eva bālayakṣapiśācavat /<br>
&nbsp;&nbsp;&nbsp;&nbsp;&nbsp;dāmavyālakaṭādīnāṃ duḥkhasyāntaḥ katham bhavet // Mo_4,32.1 //<br>
duḥkhasya nānāyonibhramaṇarūpasya || MoT_4,32.1 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;dāmavyālakaṭārthaṃ tais tadaiva yamakiṅkaraiḥ /<br>
&nbsp;&nbsp;&nbsp;&nbsp;&nbsp;prārthitena yamenoktam idaṃ śṛṇu raghūdvaha // Mo_4,32.2 //<br>
spaṣṭam || MoT_4,32.2 ||<br>
<br>
<br>
yamavākyaṃ kathayati<br>
&nbsp;&nbsp;&nbsp;&nbsp;&nbsp;yadā viyogam eṣyanti śroṣyanti ca nijāṃ kathām /<br>
&nbsp;&nbsp;&nbsp;&nbsp;&nbsp;dāmādayas tadā muktā bhaviṣyantīty asaṃśayam // Mo_4,32.3 //<br>
itiśabdaḥ yamavākyasamāptau || MoT_4,32.3 ||<br>
<br>
<br>
<br>
atra śrīrāmaḥ pṛcchati<br>
&nbsp;&nbsp;&nbsp;&nbsp;&nbsp;svavṛttāntam imaṃ kutra kadā kathaya te katham /<br>
&nbsp;&nbsp;&nbsp;&nbsp;&nbsp;śroṣyanti bhagavan kena varṇyamānaṃ yathākramam // Mo_4,32.4 //<br>
he bhagavan | tvaṃ yathākramaṃ kathaya | te dāmādayaḥ | imaṃ 
svavṛttāntaṃ kutra deśe | kadā kāle | kena varṇyamāṇam | katham kena 
prakāreṇa | śroṣyanti || MoT_4,32.4 ||<br>
<br>
<br>
<br>
śrīvasiṣṭha uttaraṃ kathayati<br>
&nbsp;&nbsp;&nbsp;&nbsp;&nbsp;kaśmīreṣu mahāpadmasarasītīrapalvale /<br>
&nbsp;&nbsp;&nbsp;&nbsp;&nbsp;bhūyo bhūyo 'nubhūyaite matsyayoniparamparām // Mo_4,32.5 //<br>
&nbsp;&nbsp;&nbsp;&nbsp;&nbsp;ālānitāśayā lolāḥ kālena layam āgatāḥ /<br>
&nbsp;&nbsp;&nbsp;&nbsp;&nbsp;tatraiva padmasarasi te bhaviṣyanti sārasāḥ // Mo_4,32.6 //<br>
ālānitāśayāḥ baddhamanasaḥ ||5-6||<br>
&nbsp;&nbsp;&nbsp;&nbsp;&nbsp;tatra kalhāramālāsu sarojapaṭalīṣu ca /<br>
&nbsp;&nbsp;&nbsp;&nbsp;&nbsp;śevālavaravallīṣu taraṅgavalanāsu ca // Mo_4,32.7 //<br>
&nbsp;&nbsp;&nbsp;&nbsp;&nbsp;lalatkumudadolāsu nīlotpalalatāsu ca /<br>
&nbsp;&nbsp;&nbsp;&nbsp;&nbsp;śīkaraughābhralekhāsu śītalāvartavṛttiṣu // Mo_4,32.8 //<br>
&nbsp;&nbsp;&nbsp;&nbsp;&nbsp;saraḥsārasasambhogān bhuktvā bhuvanabhūṣaṇāḥ /<br>
&nbsp;&nbsp;&nbsp;&nbsp;&nbsp;vihṛtya suciraṃ kālam alam āgataśuddhayaḥ // Mo_4,32.9 //<br>
&nbsp;&nbsp;&nbsp;&nbsp;&nbsp;te viyuktā bhaviṣyanti muktaye labdhayuktayaḥ /<br>
&nbsp;&nbsp;&nbsp;&nbsp;&nbsp;rajaḥsattvatamāṃsīva bhedaprāptyā yadṛcchayā // Mo_4,32.10 //<br>
taraṅgarūpāḥ yāḥ valanāḥ dolāviśeṣāḥ | tāsu | saraḥsārasānāṃ sambhogāḥ |
 tān | sārasocitān bhogān ity arthaḥ | āgataśuddhayaḥ prāptakāṣāyapākāḥ |
 ata eva bhuvanabhūṣaṇāḥ ārṣam puṃstvam | labdhā yuktiḥ viyogarūpā 
yuktiḥ yaiḥ | te | tādṛśāḥ | yadṛcchayā na tu prayatnena | te kānīva | 
rajaḥsattvatamāṃsīva | yathā tāni yadṛcchayā siddhayā | bhedaprāptyā 
viyuktāni bhaviṣyanti | tathety arthaḥ || MoT_4,32.7-10 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kaśmīramaṇḍalasyāntar nagaraṃ nagaśobhitam /<br>
&nbsp;&nbsp;&nbsp;&nbsp;&nbsp;nāmnādhiṣṭhānam ity etac chrīmat tatra bhaviṣyati // Mo_4,32.11 //<br>
spaṣṭam || MoT_4,32.11 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pradyumnaśikharaṃ nāma tasya madhye bhaviṣyati /<br>
&nbsp;&nbsp;&nbsp;&nbsp;&nbsp;śṛṅgaṃ laghu sarojasya kośacakram ivodare // Mo_4,32.12 //<br>
kośacakram karṇikā || MoT_4,32.12 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasya mūrdhni girer gehaṃ ko 'pi rājā kariṣyati /<br>
&nbsp;&nbsp;&nbsp;&nbsp;&nbsp;abhraṅkaṣamahāsālaṃ śṛṅge śṛṅgam ivāparam // Mo_4,32.13 //<br>
spaṣṭam || MoT_4,32.13 ||<br>
<br>
<br>
<br>
&nbsp;&nbsp;&nbsp;&nbsp;&nbsp;gṛhasyeśānakoṇādriśirobhittivraṇodare /<br>
&nbsp;&nbsp;&nbsp;&nbsp;&nbsp;tasyāniśam aviśrāntavātoddhūtatṛṇāṅkite // Mo_4,32.14 //<br>
&nbsp;&nbsp;&nbsp;&nbsp;&nbsp;ālaye dānavo vyālaḥ kalaviṅko bhaviṣyati /<br>
&nbsp;&nbsp;&nbsp;&nbsp;&nbsp;prathamālpaśrutacchāttra ivārtharahitāraṭiḥ // Mo_4,32.15 //<br>
kalaviṅkaḥ kathambhūtaḥ | artharahitam āraṭati kūjatīti artharahitāraṭiḥ
 | ka iva | prathamam alpaśrutaḥ chāttraḥ prathamālpaśrutacchāttraḥ | sa
 iva | alpaśrutaḥ chāttro hi artharahitam eva raṭati | tataḥ kālena tu 
sārtham api raṭatīti prathamagrahaṇam || MoT_4,32.14-15 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasminn eva tadā kāle tatra rājā bhaviṣyati /<br>
&nbsp;&nbsp;&nbsp;&nbsp;&nbsp;śrīyaśaskaradevākhyaḥ śakraḥ svarga ivāparaḥ // Mo_4,32.16 //<br>
spaṣṭam || MoT_4,32.16 ||<br>
<br>
<br>
<br>
&nbsp;&nbsp;&nbsp;&nbsp;&nbsp;dānavo dāmanāmā tu maṣakas tasya sadmani /<br>
&nbsp;&nbsp;&nbsp;&nbsp;&nbsp;bhaviṣyati bṛhatstambhapṛṣṭhacchidre mṛdudhvaniḥ // Mo_4,32.17 //<br>
spaṣṭam || MoT_4,32.17 ||<br>
<br>
<br>
<br>
kaṭāvasthām prastauti<br>
&nbsp;&nbsp;&nbsp;&nbsp;&nbsp;adhiṣṭhānābhidhe tasminn evogranagare tadā /<br>
&nbsp;&nbsp;&nbsp;&nbsp;&nbsp;ratnāvalīvihārākhyo vihāro 'pi bhaviṣyati // Mo_4,32.18 //<br>
vihāraḥ krīḍāpradeśaḥ || MoT_4,32.18 ||<br>
<br>
<br>
<br>
&nbsp;&nbsp;&nbsp;&nbsp;&nbsp;tasmiṃs tadbhūmipāmātyo narasiṃha iti śrutaḥ /<br>
&nbsp;&nbsp;&nbsp;&nbsp;&nbsp;karāmalakavad dṛṣṭabandhamokṣo bhaviṣyati // Mo_4,32.19 //<br>
tasmin tatra vihāre | tasya bhūmipasyāmātyaḥ tadbhūmipāmātyaḥ || MoT_4,32.19 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhaviṣyati gṛhe tasya krīḍanakrakaraḥ khagaḥ /<br>
&nbsp;&nbsp;&nbsp;&nbsp;&nbsp;kaṭo māyāsuro nāma kṛtahiñjīrapañjaraḥ // Mo_4,32.20 //<br>
kṛtaḥ hiñjīrapañjaraḥ lohapañjaraḥ yasya | tādṛśaḥ || MoT_4,32.20 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sa nṛsiṃho nṛpāmātyaḥ ślokair viracitām imām /<br>
&nbsp;&nbsp;&nbsp;&nbsp;&nbsp;dāmavyālakaṭādīnāṃ kathayiṣyati saṅkathām // Mo_4,32.21 //<br>
nṛsiṃhaḥ narasiṃhaḥ | dāmavyālakaṭādīnām sambandhinīṃ kathām | ādiśabdena śambarādīnāṃ grahaṇam || MoT_4,32.21 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sa kaṭaḥ krakaraḥ śrutvā tāṃ kathāṃ saṃsmṛtātmabhūḥ /<br>
&nbsp;&nbsp;&nbsp;&nbsp;&nbsp;śāntamithyāhamaṃśo 'ntaḥ paraṃ nirvāṇam eṣyati // Mo_4,32.22 //<br>
krakaraḥ pakṣaviśeṣarūpaḥ | sa kaṭaḥ tām svasambandhinīṃ kathāṃ śrutvā |
 saṃsmṛtā ātmabhūḥ svotpattiḥ yena | tādṛśaḥ | ata eva śāntaḥ 
mithyārūpaḥ ahamaṃśaḥ yasya | tādṛśaḥ san | param utkṛṣṭam | nirvāṇam 
brahmaṇy ātyantikaṃ layam | eṣyati gamiṣyati || MoT_4,32.22 ||<br>
<br>
<br>
<br>
&nbsp;&nbsp;&nbsp;&nbsp;&nbsp;pradyumnaśikharaprāntavāstavyaḥ kalaviṅkakaḥ /<br>
&nbsp;&nbsp;&nbsp;&nbsp;&nbsp;tathaiva svakathāṃ śrutvā paraṃ nirvāṇam eṣyati // Mo_4,32.23 //<br>
tathaiva kaṭavat eva || MoT_4,32.23 ||<br>
<br>
<br>
<br>
&nbsp;&nbsp;&nbsp;&nbsp;&nbsp;rājamandiradārvantar vraṇavāstavyatāṃ gataḥ /<br>
&nbsp;&nbsp;&nbsp;&nbsp;&nbsp;maṣako 'pi prasaṅgena śrutvā śāntim upaiṣyati // Mo_4,32.24 //<br>
prasaṅgena kathāprasaṅgena || MoT_4,32.24 ||<br>
<br>
<br>
<br>
saṅgṛhya kathayati<br>
&nbsp;&nbsp;&nbsp;&nbsp;&nbsp;pradyumnaśṛṅgāc caṭako maṣako rājamandirāt /<br>
&nbsp;&nbsp;&nbsp;&nbsp;&nbsp;vihārāt krakaraś ceti mokṣam eṣyanti rāghava // Mo_4,32.25 //<br>
spaṣṭam || MoT_4,32.25 ||<br>
<br>
<br>
<br>
upasaṃhāraṃ karoti<br>
&nbsp;&nbsp;&nbsp;&nbsp;&nbsp;eṣa te kathitaḥ sarvo dāmavyālakaṭakramaḥ /<br>
&nbsp;&nbsp;&nbsp;&nbsp;&nbsp;māyeyam eva sāṃsārī śūnyaivātyantabhāsurā // Mo_4,32.26 //<br>
&nbsp;&nbsp;&nbsp;&nbsp;&nbsp;bhramayaty aparijñātā mṛgatṛṣṇāmbudhīr iva /<br>
&nbsp;&nbsp;&nbsp;&nbsp;&nbsp;saṃśāmyati parijñātā mṛgatṛṣṇāmbudhīr iva // Mo_4,32.27 //<br>
evam dāmādivat | aparijñātā kiṃrūpeyam ity avicāritā || MoT_4,32.26-27 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mahato 'pi padād evaṃ rāmājñānavaśād adhaḥ /<br>
&nbsp;&nbsp;&nbsp;&nbsp;&nbsp;patanti mohitā mūḍhā dāmavyālakaṭā iva // Mo_4,32.28 //<br>
evam dāmādivat || MoT_4,32.28 ||<br>
<br>
<br>
<br>
padād adhaḥpātam eva kathayati<br>
&nbsp;&nbsp;&nbsp;&nbsp;&nbsp;kva bhrūkṣepaviniṣpiṣṭamerumandarasahyatā /<br>
&nbsp;&nbsp;&nbsp;&nbsp;&nbsp;kva rājagṛhadārvantar vraṇe maṣakarūpatā // Mo_4,32.29 //<br>
spaṣṭam || MoT_4,32.29 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kva capeṭacchaṭāmātrapātitārkendubimbatā /<br>
&nbsp;&nbsp;&nbsp;&nbsp;&nbsp;kva pradyumnagirau gehe bhittivraṇavihaṅgatā // Mo_4,32.30 //<br>
spaṣṭam || MoT_4,32.30 ||<br>
<br>
<br>
<br>
&nbsp;&nbsp;&nbsp;&nbsp;&nbsp;kva puṣpalīlayālolakaratolitamerutā /<br>
&nbsp;&nbsp;&nbsp;&nbsp;&nbsp;kvārṣyaśṛṅge nṛsiṃhasya gṛhe krakarapotatā // Mo_4,32.31 //<br>
arṣyaśṛṅge pradyumnaśṛṅge || MoT_4,32.31 ||<br>
<br>
<br>
<br>
nanu katham āpatataḥ satyabhūtasyādhaḥpātasya nivṛttiḥ śakyakriyety | atrāha<br>
&nbsp;&nbsp;&nbsp;&nbsp;&nbsp;cidākāśo hi mithyaiva rajasārañjitaprabhaḥ /<br>
&nbsp;&nbsp;&nbsp;&nbsp;&nbsp;svarūpam atyajann eva virūpam iva budhyate // Mo_4,32.32 //<br>
hi yasmāt | cidākāśaḥ mithyā rajasā rajoguṇākhyadūlyā | ārañjitaprabhaḥ 
rūṣitaprakāśaḥ | svarūpam cittvākhyaṃ svarūpam | atyajann eva | virūpam 
iva | bhāvapradhāne nirdeśaḥ | virūpatvam iva | svarūpaviruddhaṃ 
jaḍatvam iva | budhyate anubhavati | paramārthatas tu na budhyate 
itīvaśabdopādānam | ataḥ rajjusarpāpātavat 
virūpatvāparaparyāyādhaḥcyutyāpātaḥ na durvāra iti bhāvaḥ || MoT_4,32.32
 ||<br>
<br>
<br>
<br>
punar apy etad eva kathayati<br>
&nbsp;&nbsp;&nbsp;&nbsp;&nbsp;svayaiva vāsanābhrāntyā satyayevāpy asatyayā /<br>
&nbsp;&nbsp;&nbsp;&nbsp;&nbsp;mṛgatṛṣṇāmbubuddhyeva yāti jantur avāntaram // Mo_4,32.33 //<br>
jantuḥ cidekasāraḥ dehābhimānī jīvaḥ | svayā svāvyatiriktayā | 
vāsanābhrāntyā śarīre ātmatvavāsanārūpeṇa bhrameṇa | avāntaram 
viśrāntipradeśād bhinnaṃ śarīrāhambhāvākhyam avāntaram pradeśaṃ | yāti |
 kathambhūtayā | paramārthataḥ asatyayāpi bhāsamānatvāt satyayā | ayam 
bhāvaḥ | yathā puruṣaḥ kañcid deśaṃ gantukāmaḥ taddeśavāsanākṛtayā 
bhrāntyāvāntarapradeśān yāti | tathā jīvaḥ citsvarūpaṃ svātmānaṃ 
gantukāmaḥ tadvāsanākṛtayā bhrāntyā deharūpe ātmani tiṣṭhatīti | ataḥ 
vāsanākṛta evādhaḥpāto 'stīti | vāsanayā kayeva | mṛgatṛṣṇāmbubuddhyā 
iva | yathā mṛgaḥ viśrāntisthānabhūtaṃ jaladeśaṃ gantukāmaḥ 
mṛgatṛṣṇāmbubuddhyā marudeśe tiṣṭhati | tathety arthaḥ || MoT_4,32.33 ||<br>
<br>
<br>
<br>
nanu kenopāyenādhaḥpāto nivartate ity | atrāha<br>
&nbsp;&nbsp;&nbsp;&nbsp;&nbsp;taranti te bhavāmbhodhiṃ svapravāhadhiyaiva ye /<br>
&nbsp;&nbsp;&nbsp;&nbsp;&nbsp;śāstreṇāsad idaṃ dṛśyam iti nirvāsanaṃ sthitāḥ // Mo_4,32.34 //<br>
te puruṣāḥ | svapravāhabuddhyā eva svapravāhena sthitāḥ | na tu 
gurvādipreritā yā buddhiḥ | tayā eva | bhavāmbhodhim taranti te | ke ye |
 śāstreṇopāyabhūtenādhyātmaśāstreṇa iti | nirvāsanam 
dṛśyasaṃskārarahitam | sthitā iti | kim iti | idam anubhūyamānam | 
dṛśyam | asat sattārahitam | bhavati | pratītimātrasāratvāt ity arthaḥ |
 ataḥ śāstrasyaivātra mukhyam upāyatvam iti bhāvaḥ || MoT_4,32.34 ||<br>
<br>
<br>
<br>
śuṣkatarkāṇām etadupāyatvaṃ nirvārayati<br>
&nbsp;&nbsp;&nbsp;&nbsp;&nbsp;tārārāvavikārīṇi śuṣkatarkamatāni ye /<br>
&nbsp;&nbsp;&nbsp;&nbsp;&nbsp;yānti śvabhrajalāny āśu nāśubhaṃ nāśayanti te // Mo_4,32.35 //<br>
ye puruṣāḥ | tāraḥ udbhaṭaḥ | yaḥ ārāvaḥ kathanam | sa eva vikāraḥ | 
tadyuktāni tārārāvavikārīṇi | śuṣkāḥ 
paramātmatattvanirṇayākhyarasarāhityena 
mukhaśoṣakārighaṭapaṭādinirṇayākhyapāruṣyeṇa ca śuṣkatulyāḥ | ye tarkāḥ 
tarkābhāsāḥ | tadyuktāni matāni śuṣkatarkamatāni | yānti | tāny 
evopāyatvenāśrayam | te puruṣāḥ | aśubham saṃsārākhyam anartham | na 
nāśayanti | api tu nānāvikalpagrastatvād vardhayanty eveti bhāvaḥ | 
śuṣkatarkamatāni kāni | śvabhrajalāni śvabhrajalatulyānīti yāvat | 
śvabhrajalāny api tārārāvavikārīṇi śuṣkāni duṣprāpatvāt malānāśakāni ca 
bhavanti || MoT_4,32.35 ||<br>
<br>
<br>
<br>
nanu tarhi keṣām aśubhanāśaḥ sampadyata ity | atrāha<br>
&nbsp;&nbsp;&nbsp;&nbsp;&nbsp;svānubhūtiprasiddhena mārgeṇāgamagāminā /<br>
&nbsp;&nbsp;&nbsp;&nbsp;&nbsp;na vināśo bhavaty aṅga gacchatām patatām iva // Mo_4,32.36 //<br>
he aṅga | svā nijā | yā anubhūtiḥ anubhavaḥ | tena prasiddhena 
svānubhavasiddheneti yāvat | tathā āgamam sacchāstram | anugacchatīti 
tādṛśena mārgeṇa gacchatām vināśaḥ aśubhanāśarūpaḥ vināśaḥ | na bhavati |
 teṣām aśubhaṃ na naśyatīty arthaḥ | teṣāṃ keṣām iva | patatām iva | 
yathā patatām kumārgaluṭhitānām | vināśo bhavati | tathaiṣāṃ na 
bhavatīti vyatirekadṛṣṭāntaḥ | svamataviruddhanivartanāya 
svānubhūtiprasiddhenety uktam [...] || MoT_4,32.36 ||<br>
<br>
<br>
<br>
nanu yadi tarkamatāśrayaṇenānarthaprāptiḥ syāt tarhi tadapekṣayā sāṃsāriko vyavahāra eva śreyān ity | atrāha<br>
&nbsp;&nbsp;&nbsp;&nbsp;&nbsp;idam me syād idam me syād iti buddhimatām matiḥ /<br>
&nbsp;&nbsp;&nbsp;&nbsp;&nbsp;svena daurbhāgyadainyena na bhasmāpy upatiṣṭhate // Mo_4,32.37 //<br>
idam vastu | me mama | syāt bhavatu | idam me syād iti evam | 
buddhimatām buddhiyuktānām | matiḥ buddhiḥ | svena daurbhāgyadainyena 
nijena mamatākhyadāridryakṛtena dīnatvena | bhasmāpi nopatiṣṭhate na 
prāpnoti | anekārthatvāt dhātūnām upapūrvaḥ tiṣṭhatir atra prāptyarthe 
vartate | āśāmayasya sāṃsārikavyavahārasyātmaprāptyupāyatve nāmāpi 
grahītuṃ na yogyam iti | kā kathā śuṣkatarkāt śraiṣṭhyasyeti bhāvaḥ || 
MoT_4,32.37 ||<br>
<br>
<br>
<br>
proktasāṃsārikavyavahārarahitasya śubhaprāptiṃ kathayati<br>
&nbsp;&nbsp;&nbsp;&nbsp;&nbsp;vetti nityam udārātmā trailokyam api yas tṛṇam /<br>
&nbsp;&nbsp;&nbsp;&nbsp;&nbsp;taṃ tyajanty āpadaḥ sarvā rasateva jarattṛṇam // Mo_4,32.38 //<br>
yaḥ udārātmā mamatākhyadāridryarahitaḥ | nityam na tu 
abhimatavastuprāptikāla eva | trailokyam api tṛṇaṃ vetti | tam puruṣam |
 sarvāḥ āpadaḥ tyajanti | atṛpter evāpacchabdapravṛttinimittatvāt | 
āpadaḥ kā iva | rasatā iva | pādapūraṇārtho bhāvapratyayaḥ | rasaḥ iva |
 yathā rasaḥ jarattṛṇaṃ tyajati | tathety arthaḥ || MoT_4,32.38 ||<br>
<br>
<br>
<br>
nanu sarvaṃ tyajataḥ kathaṃ śarīrayātrā sidhyatīty | atrāha<br>
&nbsp;&nbsp;&nbsp;&nbsp;&nbsp;parisphurati yasyāntar nityaṃ sattvacamatkṛtiḥ /<br>
&nbsp;&nbsp;&nbsp;&nbsp;&nbsp;brāhmam aṇḍam ivākhaṇḍaṃ lokeśāḥ pālayanti tam // Mo_4,32.39 //<br>
yasya puruṣasya | sattvacamatkṛtiḥ | sattvasya sarvatyāgarūpasya 
dhairyasya | camatkṛtiḥ camatkāraḥ | antaḥ manasi | sphurati | na tu 
dambhālasyādinā vacanamātre eva sphurati | taṃ lokeśāḥ akhaṇḍam samyak |
 pālayanti | kim iva | brahmāṇḍam iva | atyantanirlobhasya kāryam 
brahmāṇḍakāryam iva svayam eva sampadyata iti bhāvaḥ || MoT_4,32.39 ||<br>
<br>
<br>
<br>
nanu yadi kadācit tasya durantā vipat syāt tadā kiṃ kāryam ity | atrāha<br>
&nbsp;&nbsp;&nbsp;&nbsp;&nbsp;apy āpadi durantāyāṃ naiva rantavyam akrame /<br>
&nbsp;&nbsp;&nbsp;&nbsp;&nbsp;rāhur apy akrameṇaiva pibann apy amṛtam mṛtaḥ // Mo_4,32.40 //<br>
durantāyām api antarahitāyām | bahvyām apīti yāvat | āpadi vicārayuktena
 puruṣeṇa | akrame śāstrādiviruddhe krame | na rantavyam na laganīyam | 
arthāt svapravāhāgate krame rantavyam iti jñeyam [...] | ataḥ krama eva 
kārya iti bhāvaḥ || MoT_4,32.40 ||<br>
<br>
<br>
<br>
kramapradarśakaṃ sacchāstrādikam praśaṃsati<br>
&nbsp;&nbsp;&nbsp;&nbsp;&nbsp;sacchāstrasādhusamparkam arkam ugraprakāśadam /<br>
&nbsp;&nbsp;&nbsp;&nbsp;&nbsp;ye śrayanti na te yānti mohāndhyasya punar vaśam // Mo_4,32.41 //<br>
mohāndhyasyākramarūpasyety arthaḥ || MoT_4,32.41 ||<br>
<br>
<br>
<br>
sacchāstrādisevanād utpannān maitryādiguṇān praśaṃsati<br>
&nbsp;&nbsp;&nbsp;&nbsp;&nbsp;avaśyā vaśyam āyānti yānti sarvāpadaḥ kṣayam /<br>
&nbsp;&nbsp;&nbsp;&nbsp;&nbsp;avaśyam bhavati śreyaḥ kreyaṃ yasya guṇair yaśaḥ // Mo_4,32.42 //<br>
avaśyāḥ śatravaḥ | śreyaḥ mokṣākhyam paramakalyāṇam | kreyam grāhyam | 
utpādyam iti yāvat | guṇaiḥ sacchāstrādisevanotpāditaiḥ maitryādiguṇaiḥ |
 tasmāt yaśaütpādakān guṇān evāśrayed iti bhāvaḥ || MoT_4,32.42 ||<br>
<br>
<br>
<br>
guṇalubdhatvam praśaṃsati<br>
&nbsp;&nbsp;&nbsp;&nbsp;&nbsp;yeṣāṃ guṇeṣv asantoṣo rāgo yeṣāṃ śrutam prati /<br>
&nbsp;&nbsp;&nbsp;&nbsp;&nbsp;satye vyasanino ye ca te narāḥ paśavo 'pare // Mo_4,32.43 //<br>
asantoṣaḥ apūrṇatā | śrutam adhyātmaśāstram | apare etebhyaḥ vyatiriktāḥ || MoT_4,32.43 ||<br>
<br>
<br>
<br>
guṇotpāditaṃ yaśaḥ praśaṃsati<br>
&nbsp;&nbsp;&nbsp;&nbsp;&nbsp;yaśaścandrikayā yeṣām bhāsitaṃ janahṛnnabhaḥ /<br>
&nbsp;&nbsp;&nbsp;&nbsp;&nbsp;teṣāṃ kṣīrasamudrāṇāṃ nūnam mūrtau sthito hariḥ // Mo_4,32.44 //<br>
yeṣām puruṣāṇām | sambandhinyā yaśaścandrikayā maitryādiguṇotpāditayā 
yaśaścandrikayā | janahṛnnabhaḥ janahṛdayaḥ ākāśaḥ | bhāsitam | teṣāṃ 
kṣīrasamudrāṇām candrikotpādakatvasāmyāt kṣīrasamudratulyānām | nūnam 
niścayena | mūrtau hariḥ śrīnārāyaṇaḥ | sthitaḥ bhavati | teṣām manasi 
bhagavān satatam eva sphuratīti bhāvaḥ | yuktaṃ ca kṣīrasamudramūrtau 
śrīharyavasthānam || MoT_4,32.44 ||<br>
<br>
<br>
<br>
&nbsp;&nbsp;&nbsp;&nbsp;&nbsp;bhuktam bhoktavyam akhilaṃ dṛṣṭā draṣṭavyadṛṣṭayaḥ /<br>
&nbsp;&nbsp;&nbsp;&nbsp;&nbsp;kim anyad bhavabhaṅgāya bhūyo bhogeṣv alubdhatā // Mo_4,32.45 //<br>
yuṣmābhiḥ akhilam bhoktavyam bhuktam | kiñcidbhogadvāreṇa 
tatsamānayogakṣemāḥ sarve bhogā bhuktā ity arthaḥ | draṣṭavyāḥ 
darśanīyāḥ | dṛṣṭayaḥ dṛṣṭāḥ | atrāpi pūrvavat eva yojyam | bhūyaḥ punaḥ
 | anyat itarat bhoktavyaṃ draṣṭavyaṃ vā | kim asti | kiñcid api nāstīty
 arthaḥ | ataḥ bhavabhaṅgāya saṃsāranāśāya | alubdhatā lobharāhityam | 
dhāryatām iti śeṣaḥ || MoT_4,32.45 ||<br>
<br>
<br>
<br>
&nbsp;&nbsp;&nbsp;&nbsp;&nbsp;yathākramaṃ yathāśāstraṃ yathācāraṃ yathāsthiti /<br>
&nbsp;&nbsp;&nbsp;&nbsp;&nbsp;sthīyatām mucyatām antar bhogagārdhyam avāstavam // Mo_4,32.46 //<br>
yathācāram svācārasadṛśam | na tv ācārāntaraniṣṭhatayā | tattve hi 
ayuktaṃ kāritvaṃ syāt | yathāsthiti | na tu gṛhasthaḥ san vanasthatayā 
vanastho vā san gṛhasthatayety arthaḥ | antaḥ manasi | bhogagārdhyam 
bhogeṣu gardhaḥ lobhaḥ yasya | saḥ bhogagardhaḥ | tasya bhāvaḥ | tat || 
MoT_4,32.46 ||<br>
<br>
<br>
<br>
&nbsp;&nbsp;&nbsp;&nbsp;&nbsp;saṃstavaḥ kriyatāṃ kīrtyā guṇair gaganagāmibhiḥ /<br>
&nbsp;&nbsp;&nbsp;&nbsp;&nbsp;trāyante mṛtyunopetaṃ na kadācana bhogakāḥ // Mo_4,32.47 //<br>
yuṣmābhiḥ | gaganagāmibhiḥ guṇaiḥ maitryādiguṇaiḥ | utpannayā kīrtyā 
saha | saṃstavaḥ paricayaḥ | kriyatām | nanu bhogaiḥ saha saṃstavaṃ 
tyaktvā kīrtyā saha kimarthaṃ kurma ity | atrāha trāyanta iti | ye 
tādṛśyām maraṇāvasthāyāṃ nopayujyante kiṃ taiḥ saha saṃstaveneti bhāvaḥ 
|| MoT_4,32.47 ||<br>
<br>
<br>
<br>
guṇotpāditayaśoyuktān praśaṃsati<br>
&nbsp;&nbsp;&nbsp;&nbsp;&nbsp;gāyanti siddhasundaryo yeṣām indusitaṃ yaśaḥ /<br>
&nbsp;&nbsp;&nbsp;&nbsp;&nbsp;gītibhir gaganābhoge te jīvanti mṛtāḥ pare // Mo_4,32.48 //<br>
pare proktayaśorahitāḥ || MoT_4,32.48 ||<br>
<br>
<br>
<br>
nanu yadi proktaguṇārjanenāpi na kiñcit setsyati tadā kiṃ kāryam ity | atrāha<br>
&nbsp;&nbsp;&nbsp;&nbsp;&nbsp;paramam pauruṣaṃ yatnam āsthāyādāya sūdyamam /<br>
&nbsp;&nbsp;&nbsp;&nbsp;&nbsp;yathāśāstram anudvegam ācārāt ko na siddhibhāk // Mo_4,32.49 //<br>
ācārāt guṇārjanarūpāt ācārāt || MoT_4,32.49 ||<br>
<br>
<br>
<br>
nanu yadā kadācin mayā guṇārjane yatnaḥ kṛta eva kiṃ tena sampannam ity | atrāha<br>
&nbsp;&nbsp;&nbsp;&nbsp;&nbsp;yathāśāstraṃ viharatā tvarā kāryā na siddhiṣu /<br>
&nbsp;&nbsp;&nbsp;&nbsp;&nbsp;cirakālaparāpakvā siddhiḥ puṣṭaphalā bhavet // Mo_4,32.50 //<br>
spaṣṭam || MoT_4,32.50 ||<br>
<br>
<br>
<br>
phalitaṃ kathayati<br>
&nbsp;&nbsp;&nbsp;&nbsp;&nbsp;vītaśokabhayāyāsam agardham apayantraṇam /<br>
&nbsp;&nbsp;&nbsp;&nbsp;&nbsp;vyavahāro yathāśāstraṃ kriyatām mā vinaśyatām // Mo_4,32.51 //<br>
agardham lobharahitam | apayantraṇam bandhanarahitam || MoT_4,32.51 ||<br>
<br>
<br>
<br>
&nbsp;&nbsp;&nbsp;&nbsp;&nbsp;jīvo jīrṇāndhakūpeṣu bhaveṣv antardhim āgataḥ /<br>
&nbsp;&nbsp;&nbsp;&nbsp;&nbsp;bhavatām bhūribhaṅgānām adhunoddhriyatām ataḥ // Mo_4,32.52 //<br>
bhūribhaṅgānām bahunāśayuktānām | bhavatām | jīvaḥ jīrṇāndhakūpeṣu 
duḥkhadatvena jīrṇāndhakūparūpeṣu | bhaveṣu | antardhim gataḥ | kṣīṇa 
iti yāvat | bhavati | ataḥ yuṣmābhiḥ adhunā saḥ jīvaḥ uddhriyatām | 
andhakūpamagnasya hi uddharaṇam avaśyam eva kāryam iti bhāvaḥ || 
MoT_4,32.52 ||<br>
<br>
<br>
<br>
&nbsp;&nbsp;&nbsp;&nbsp;&nbsp;itaḥ prabhṛti mā bhūyo gamyatām adharād adhaḥ /<br>
&nbsp;&nbsp;&nbsp;&nbsp;&nbsp;idaṃ nirdhāryatāṃ śāstram astram āpannivāraṇe // Mo_4,32.53 //<br>
yuṣmābhiḥ | itaḥ prabhṛti asmān madupadeśāt prabhṛti | bhūyaḥ punaḥ | 
adharād adhaḥsthānād | adhaḥ mā gamyatām | yuṣmābhiḥ | idam maduktam | 
etac chāstram | nirdhāryatām niścīyatām | idam kim | āpannivāraṇe astram
 astrabhūtam āpannivārakam ity arthaḥ || MoT_4,32.53 ||<br>
<br>
<br>
<br>
&nbsp;&nbsp;&nbsp;&nbsp;&nbsp;raṇe rabhasanirlūnavāraṇe prāṇam ujjhatām /<br>
&nbsp;&nbsp;&nbsp;&nbsp;&nbsp;kim arthamātrayā kāryam āryāḥ śāstram avekṣyatām // Mo_4,32.54 //<br>
arthamātrayā dhanaleśena arthamātrārtham | raṇādikāryaṃ tyaktvā idam eva śāstram avekṣyatām iti piṇḍārthaḥ || MoT_4,32.54 ||<br>
<br>
<br>
<br>
&nbsp;&nbsp;&nbsp;&nbsp;&nbsp;idam bimbam idaṃ nimbam iti matyā vicāryatām /<br>
&nbsp;&nbsp;&nbsp;&nbsp;&nbsp;svayā parapreraṇayā yāta mā paśavo yathā // Mo_4,32.55 //<br>
idam bimbam bimbaphalam bhavati | idaṃ nimbam nimbaphalam bhavati | iti 
evam | svayā matyā buddhyā | vicāryatām | parapreraṇayā mā yāta mā 
gacchata | ke yathā | paśavo yathā | yathā paśavaḥ parapreraṇayā yānti 
tathā yūyam mā yātety arthaḥ || MoT_4,32.55 ||<br>
<br>
<br>
<br>
&nbsp;&nbsp;&nbsp;&nbsp;&nbsp;daurbhāgyadāyinī dīnā śubhahīnāvicāraṇā /<br>
&nbsp;&nbsp;&nbsp;&nbsp;&nbsp;ghanadīrghamahānidrā tyajyatāṃ samprabudhyatām // Mo_4,32.56 //<br>
yuṣmābhiḥ | avicāraṇā avicārākhyā ghanadīrghā cāsau mahānidrā | sā 
tyajyatām | kathambhūtā sā | daurbhāgyadāyinī āśārūpadāridryadāyinī | 
tāṃ tyaktvā samprabudhyatām | yuktaś ca nidrātyāgānantaram prabodhaḥ || 
MoT_4,32.56 ||<br>
<br>
<br>
<br>
&nbsp;&nbsp;&nbsp;&nbsp;&nbsp;suptaiḥ mā sthīyatāṃ vṛddhamandakacchapavac chanaiḥ /<br>
&nbsp;&nbsp;&nbsp;&nbsp;&nbsp;utthānam aṅgīkriyatāṃ jarāmaraṇaśāntaye // Mo_4,32.57 //<br>
yuṣmābhiḥ | vṛddhamandakacchapavat suptaiḥ svātmavicāre vimukhaiḥ | mā 
sthīyatām | vṛddhamandakacchapo hi suptaḥ tiṣṭhati | śanaiḥ krameṇa | 
jarāmaraṇaśāntaye mokṣāya | utthānam udyogaḥ | aṅgīkriyatām 
nirvāṇamukhyopāyabhūtaṃ sacchāstravicārādi kriyatām ity arthaḥ || 
MoT_4,32.57 ||<br>
<br>
<br>
<br>
nanu sukhasādhanadhanādyarjanam apahāya kimartham anyat kurma ity | atrāha<br>
&nbsp;&nbsp;&nbsp;&nbsp;&nbsp;anarthāyārthasampattir bhogaugho bhavarogadaḥ /<br>
&nbsp;&nbsp;&nbsp;&nbsp;&nbsp;āpade sampadaḥ sarvāḥ sarvatrānādaro jayaḥ // Mo_4,32.58 //<br>
arthasampattiḥ anarthāya duḥkhāya bhavati | arjanādau kleśahetutvāt | 
bhogaughaḥ bhavarogadaḥ bhavati | rāgādyutpādakatvāt | sampadaḥ śriyaḥ |
 āpade bhavanti | tāpakāridarpādidoṣotpādakatvāt | sarvatra samaste 
dhanādau bhāvajāte | anādaraḥ tyāgādānavyatiriktasvarūpā upekṣā | jayaḥ 
bhavati || MoT_4,32.58 ||<br>
<br>
<br>
<br>
&nbsp;&nbsp;&nbsp;&nbsp;&nbsp;lokatantrānusāreṇa vicārād vyavahāriṇām /<br>
&nbsp;&nbsp;&nbsp;&nbsp;&nbsp;śāstrācārāviruddhena karmaṇā śarma sidhyati // Mo_4,32.59 //<br>
lokatantrānusāreṇa lokācārānusāreṇa | vicārāt iti lyaplope pañcamī | tena vicāraṃ kṛtvety arthaḥ || MoT_4,32.59 ||<br>
<br>
<br>
<br>
sargāntaślokenāpy etad eva kathayati<br>
&nbsp;&nbsp;&nbsp;&nbsp;&nbsp;svācāracārucaritasya viviktavṛtteḥ<br>
&nbsp;&nbsp;&nbsp;&nbsp;&nbsp;saṃsāraduḥkhalavasaukhyadaśāsv agṛdhnoḥ /<br>
&nbsp;&nbsp;&nbsp;&nbsp;&nbsp;āyur yaśāṃsi ca guṇāś ca sahaiva lakṣmyā<br>
&nbsp;&nbsp;&nbsp;&nbsp;&nbsp;phullanti mādhavalatā iva satphalāya // Mo_4,32.60 //<br>
svācāreṇa śobhanācāreṇa | cārucaritam yasya | saḥ | tādṛśasya | viviktā 
viśiṣṭā | vṛttiḥ vyāpāro yasya | saḥ | tādṛśasya | tathā duḥkhalavarūpāḥ
 ca tāḥ saukhyadaśāḥ duḥkhalavasaukhyadaśāḥ | saṃsārasya yāḥ 
duḥkhalavasaukhyadaśāḥ | tāsu agṛdhnoḥ lobharahitasya puruṣasya | āyuḥ 
yaśāṃsi guṇāś cety etāni vastūni | lakṣmyā sahaiva satphalāya 
mokṣākhyāya śobhanāya phalāya | phullanti vikasanti | mokṣam 
utpādayantīty arthaḥ | etāni vastūni kā iva | mādhavalatāḥ iva | yathā 
mādhavalatāḥ vasantalatāḥ | satphalāya phullanti | tathety arthaḥ | iti 
śivam || MoT_4,32.60 ||<br>
<br>
<br>
<br>
<br>
iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe dvātriṃśaḥ sargaḥ ||32||<br>
<br>
<br>
<br>
*********************************************************************<br>
<br>
<br>
<br>
punar api pūrvoktam evārthaṃ kathayati<br>
&nbsp;&nbsp;&nbsp;&nbsp;&nbsp;sarvātiśayasāphalyāt sarvaṃ sarvatra sarvadā /<br>
&nbsp;&nbsp;&nbsp;&nbsp;&nbsp;sambhavaty eva tasmāt svaṃ śubhodyogaṃ na santyajet // Mo_4,33.1 //<br>
sarveṣām atiśayānām yat sāphalyam saphalatā | tato hetoḥ | sarvatra 
sarveṣu deśeṣu | sarvadā sarveṣu kāleṣu | sarvaṃ sambhavaty eva | yataḥ 
atiśayaprayuktānāṃ sarveṣāṃ yatnānāṃ sāphalyam asti | ataḥ sarvatra 
sarvadā sarvaṃ sambhavaty eveti yāvat | phalitaṃ kathayati tasmād iti | 
tasmāt tato hetoḥ | puruṣaḥ svaṃ śubhodyogaṃ na santyajet || MoT_4,33.1 
||<br>
<br>
<br>
<br>
viśeṣeṇa udyogasya sāphalyaṃ kathayati<br>
&nbsp;&nbsp;&nbsp;&nbsp;&nbsp;mitrasvajanabandhūnāṃ nandinānandadāyinā /<br>
&nbsp;&nbsp;&nbsp;&nbsp;&nbsp;sarasīśvaram ārādhya mṛtyur apy upanirjitaḥ // Mo_4,33.2 //<br>
nandinā nandirudreṇa || MoT_4,33.2 ||<br>
<br>
<br>
<br>
&nbsp;&nbsp;&nbsp;&nbsp;&nbsp;sarvotkarṣeṇa vartante devā api vimarditāḥ /<br>
&nbsp;&nbsp;&nbsp;&nbsp;&nbsp;dānavair dānavāryāḍhyair gajaiḥ padmākarā iva // Mo_4,33.3 //<br>
gajaiḥ kathambhūtaiḥ | dānavāriṇā madajalenāḍhyaiḥ yuktaiḥ || MoT_4,33.3 ||<br>
<br>
<br>
<br>
&nbsp;&nbsp;&nbsp;&nbsp;&nbsp;maruttanṛpater yajñe saṃvartena maharṣiṇā /<br>
&nbsp;&nbsp;&nbsp;&nbsp;&nbsp;brahmaṇevāparaḥ sargo racitaḥ sasurāsuraḥ // Mo_4,33.4 //<br>
spaṣṭam || MoT_4,33.4 ||<br>
<br>
<br>
<br>
&nbsp;&nbsp;&nbsp;&nbsp;&nbsp;mahātiśayayuktena viśvāmitreṇa vipratā /<br>
&nbsp;&nbsp;&nbsp;&nbsp;&nbsp;bhūyo bhūyaḥ prayuktena duṣprāpā tapasārjitā // Mo_4,33.5 //<br>
spaṣṭam || MoT_4,33.5 ||<br>
<br>
<br>
<br>
&nbsp;&nbsp;&nbsp;&nbsp;&nbsp;piṣṭātakāmbu duṣprāpaṃ rasāyanam ivāśnatā /<br>
&nbsp;&nbsp;&nbsp;&nbsp;&nbsp;durbhagenedṛśenāptaḥ kṣīroda upamanyunā // Mo_4,33.6 //<br>
piṣṭātakāmbu | piṣṭamiśritaṃ jalam | īdṛśena durbhagena etādṛśena daridreṇa | āptaḥ | īśvarārādhanayeti śeṣaḥ || MoT_4,33.6 ||<br>
<br>
<br>
<br>
&nbsp;&nbsp;&nbsp;&nbsp;&nbsp;trailokyamallāṃs tṛṇavan nighnan viṣṇvabjajādikān /<br>
&nbsp;&nbsp;&nbsp;&nbsp;&nbsp;yuktyātiśayadārḍhyena kālaḥ śvetena kālitaḥ // Mo_4,33.7 //<br>
yuktyā īśvarārādhanarūpeṇopāyena | śvetena rājaviśeṣeṇa | kathambhūtena |
 atiśaye yatnātiśaye | dārḍhyam dṛḍhatā yasya | tādṛśena || MoT_4,33.7 
||<br>
<br>
<br>
<br>
&nbsp;&nbsp;&nbsp;&nbsp;&nbsp;praṇayena yamaṃ jitvā kṛtvā vacanasaṅgaram /<br>
&nbsp;&nbsp;&nbsp;&nbsp;&nbsp;paralokād upānītaḥ sāvitryā satyavān patiḥ // Mo_4,33.8 //<br>
praṇayena snehena | upānīta ity anena sambandhaḥ | vacanasaṅgaram vacanasaṅgrāmam || MoT_4,33.8 ||<br>
<br>
<br>
<br>
viśeṣeṇoktvā sāmānyena kathayati<br>
&nbsp;&nbsp;&nbsp;&nbsp;&nbsp;na so 'sty atiśayo loke yasyāsti na phalaṃ sphuṭam /<br>
&nbsp;&nbsp;&nbsp;&nbsp;&nbsp;bhavitavyaṃ vicāryātaḥ sarvātiśayaśālinā // Mo_4,33.9 //<br>
atiśayaḥ yatnātiśayaḥ | phalitaṃ kathayati bhavitavyam iti | ataḥ 
sarvebhyaḥ yaḥ atiśayaḥ udyogākhyaḥ | tena śālatīti tādṛśena puruṣeṇa | 
vicārya bhavitavyam | aśubhaphalasampādakatvād aśubho yatnaḥ na kārya 
iti bhāvaḥ || MoT_4,33.9 ||<br>
<br>
<br>
nanu ko yatnaḥ śubho 'sti | yatnātiśayavān bhavāmīty apekṣāyām āha<br>
&nbsp;&nbsp;&nbsp;&nbsp;&nbsp;ātmajñānam aśeṣāṇāṃ sukhaduḥkhadaśādṛśām /<br>
&nbsp;&nbsp;&nbsp;&nbsp;&nbsp;mūlaṃ kaṣakaraṃ tasmād bhāvyaṃ tatrātiśāyinā // Mo_4,33.10 //<br>
ātmajñānam ko 'ham ity evam ātmavicāraḥ | aśeṣāṇām samastānām | 
sukhaduḥkhadaśādṛśām | mūlaṃ kaṣakaraṃ mūlataḥ nāśakaram | bhavati | 
ātmavicāreṇa hi cidātmani ātmatvena prāpte śarīrānāsthāyāṃ ca jātāyāṃ 
śarīrānubaddhasukhaduḥkhādisparśo na bhavati | tasmāt tato hetoḥ | 
puruṣeṇa | tatra ātmajñāne | atiśayinā atiśayayuktena | bhāvyam || 
MoT_4,33.10 ||<br>
<br>
<br>
<br>
nanu dṛśyakṛtaṃ sukhaṃ tyaktvā kimartham atyantabhogatyāgasādhye ātmajñāne puruṣo lagatīty | atrāha<br>
&nbsp;&nbsp;&nbsp;&nbsp;&nbsp;nānayopahatārthinyā dṛśyadṛṣṭyātiduṣṭayā /<br>
&nbsp;&nbsp;&nbsp;&nbsp;&nbsp;duḥkhād ṛte nirābādhaṃ sukhaṃ kiñcid avāpyate // Mo_4,33.11 //<br>
upahataḥ naṣṭaḥ | arthaḥ puruṣārthaḥ | asyām astīti tādṛśyā | ata 
evātiduṣṭayā dṛśyarūpayā dṛṣṭyā dṛśyadṛṣṭyā | dṛśyeneti yāvat | duḥkhād 
ṛte duḥkhāmiśram | ata eva nirābādham bādharahitam | kiñcit sukhaṃ na 
avāpyate | yadi kiñcit prāpyate 'pi duḥkhamiśram evety arthaḥ || 
MoT_4,33.11 ||<br>
<br>
<br>
<br>
nanu sarvasya brahmamayatvāt dṛśyadṛṣṭirūpasyāśamasya tannāśarūpasya śamasya ca ko bhedaḥ yenaivaṃ kathayasīty | atrāha<br>
&nbsp;&nbsp;&nbsp;&nbsp;&nbsp;aśamaḥ paramam brahma śamaś ca paramam padam /<br>
&nbsp;&nbsp;&nbsp;&nbsp;&nbsp;yady apy evaṃ tathāpy enam praśamaṃ viddhi śaṅkaram // Mo_4,33.12 //<br>
yady apy evam bhavati | evam katham | aśamaḥ dṛśyakṣobhaḥ | paramam 
brahma bhavati | śamaś ca dṛśyanāśaś ca | paramam padam bhavati | 
tatsāratvāt | tathāpi tvam enam praśamam dṛśyanāśam | śaṅkaram 
kalyāṇakāriṇam | viddhi | śamāśamarūpabrahmaprāptim praty upāyatvāt | 
nanv aśamasya brahmatvaṃ na sidhyati | satyam | brahmatvaṃ tvayā kiṃ 
jñātam | sukhakāritvam iti cen | na | sukhaduḥkhakāritvavyatiriktasya 
brahmatvayogāt | ataḥ sukhakārivat duḥkhakāriṇo 'pi 
svarūpamātraprādhānyena brahmatvānapāyān na tvaccodyāvakāśaḥ | nanu 
tarhi ānandaikarūpatvaṃ katham brahmaṇaḥ kathayantīti cet | tatratya 
ānandaḥ na tvadanubhūta[ ]ttirūpānandarūpo bhavati | kiṃ tu 
apekṣārāhityamātrarūpa evāsau | sarvam brahmeti jñānena hi sarvatra 
heyopādeyatāvyatiriktā mahānandarūpā tṛptyaparaparyāyā upekṣā jāyate | 
sā ca sarvatra sambhavatīti alaṃ codyena || MoT_4,33.12 ||<br>
<br>
<br>
<br>
kartavyam upadiśati<br>
&nbsp;&nbsp;&nbsp;&nbsp;&nbsp;abhimānam parityajya śamam āśritya śāśvatam /<br>
&nbsp;&nbsp;&nbsp;&nbsp;&nbsp;vicārya prajñayāryatvaṃ kuryāt sajjanasevanam // Mo_4,33.13 //<br>
abhimānam mayedṛśaḥ śamaḥ kṛta ity evaṃrūpaṃ darpam | śamam 
dṛśyakṣobharāhityam | āryatvam sādhutvam | vicārya kenedaṃ sidhyatīti 
vicāraviṣayaṃ kṛtvā || MoT_4,33.13 ||<br>
<br>
<br>
<br>
nanu āryatvasādhanam prasiddhaṃ tapastīrthādikaṃ tyaktvā kim ity aprasiddhaṃ sajjanasevanaṃ kartavyatvenopadiśasīty | atrāha<br>
&nbsp;&nbsp;&nbsp;&nbsp;&nbsp;na tapāṃsi na tīrthāni na śāstrāṇi jayanti vaḥ /<br>
&nbsp;&nbsp;&nbsp;&nbsp;&nbsp;saṃsārasāgarottāre sajjanāsevanaṃ yathā // Mo_4,33.14 //<br>
saṃsārasāgarāt yaḥ āryatvakaraṇadvāreṇa uttāraḥ | tasmin na jayanti na prabhavanti || MoT_4,33.14 ||<br>
<br>
<br>
<br>
nanu kiṃlakṣaṇo 'sau sajjanaḥ yasya sevanaṃ kartavyatvenopadiśasīty | atrāha<br>
&nbsp;&nbsp;&nbsp;&nbsp;&nbsp;lobhamoharuṣāṃ yasya tanutānudinam bhavet /<br>
&nbsp;&nbsp;&nbsp;&nbsp;&nbsp;yathāśāstraṃ viharataḥ svakarmasu sa sajjanaḥ // Mo_4,33.15 //<br>
yathāśāstraṃ svakarmasu śarīrayātrānimitteṣu nijeṣu karmasu | viharataḥ 
krīḍayā yatnaṃ kurvataḥ | yasya puruṣasya | anudinam lobhamoharuṣāṃ 
tanutā bhavet | saḥ sajjanaḥ bhavati || MoT_4,33.15 ||<br>
<br>
<br>
<br>
nanu mūrkhaśrotriyā api lobhāditānavayuktā dṛśyante | teṣāṃ saṅgenāpi kiñcit setsyaty atha vā nety | atrāha<br>
&nbsp;&nbsp;&nbsp;&nbsp;&nbsp;adhyātmaviduṣaḥ saṅgāt tasya sā dhīḥ pravartate /<br>
&nbsp;&nbsp;&nbsp;&nbsp;&nbsp;atyantābhāva evāsya yayā dṛśyasya dṛśyate // Mo_4,33.16 //<br>
adhyātmaviduṣaḥ adhyātmaśāstrajñasya | tasya lobhāditānavavataḥ 
sajjanasya | saṅgāt | puruṣasya sā dhīḥ pravartate | sā kā | yayā dhiyā 
kāraṇabhūtayā | puruṣeṇa | asya puraḥsphurataḥ | dṛśyasyātyantābhāvaḥ 
traikālikaḥ abhāvaḥ | dṛśyate | ata indriyāsāmarthyādinā 
lobhāditānavavato 'pi mūrkhasya saṅgān na kiñcid api setsyatīti bhāvaḥ 
|| MoT_4,33.16 ||<br>
<br>
<br>
<br>
nanu dṛśyātyantābhāvadarśanena kiṃ setsyatīty | atrāha<br>
&nbsp;&nbsp;&nbsp;&nbsp;&nbsp;dṛśyātyantābhāvatas tu param evāvaśiṣyate /<br>
&nbsp;&nbsp;&nbsp;&nbsp;&nbsp;anyābhāvavaśād āśu jīvas tatraiva līyate // Mo_4,33.17 //<br>
tu niścaye | dṛśyātyantābhāvataḥ lakṣaṇayā dṛśyātyantābhāvadarśanād 
dhetoḥ | param dṛśyādhiṣṭhānatvān muktam uttīrṇaṃ cinmātrākhyaṃ vastu | 
eva | avaśiṣyate avaśeṣatvena dṛśyate | nanu tato 'pi kiṃ syād ity | 
atrāhānyābhāveti | tataḥ anyasya paravastuvyatiriktasya | abhāvāt | 
jīvaḥ draṣṭṛtvena sthitaḥ jīvaḥ | tatraiva parasmin vastuny eva | līyate
 | so 'pi tadrūpatvena dṛśyate iti yāvat | 
jīvanmuktābhiprāyeṇaivamarthaḥ kṛtaḥ | videhamuktābhiprāyeṇa tu 
dṛśyātyantābhāvaḥ jīvalayaḥ ca[ ]śenopādhimukta eva jñeyaḥ || 
MoT_4,33.17 ||<br>
<br>
<br>
<br>
atyantābhāvasvarūpaṃ kathayati<br>
&nbsp;&nbsp;&nbsp;&nbsp;&nbsp;na cotpannaṃ na caivāsīd dṛśyaṃ na ca bhaviṣyati /<br>
&nbsp;&nbsp;&nbsp;&nbsp;&nbsp;vartamāne 'pi naivāsti param evāsty aveditam // Mo_4,33.18 //<br>
vartamāne vartamānakāle | nanu yadi dṛśyaṃ nāsīt nāsti na bhaviṣyati 
tarhi kim asti | na hi abhāvasya etādṛk prapañcādhiṣṭhānatvaṃ yuktam ity
 | atrāha param eveti | param sākṣitvena sthitatvāt sarvottīrṇaṃ 
cinmātram | eva | asti | svapne tasyaiva prapañcādhiṣṭhānatvena 
dṛṣṭatvāt | tat kathambhūtam | aveditam vedyarahitam | aveditam iti 
karmaṇi ktaḥ || MoT_4,33.18 ||<br>
<br>
<br>
<br>
nanu katham etad astīty | atrāha<br>
&nbsp;&nbsp;&nbsp;&nbsp;&nbsp;etad yuktisahasreṇa darśitaṃ darśyate 'pi ca /<br>
&nbsp;&nbsp;&nbsp;&nbsp;&nbsp;sarvair evānubhūtaṃ hi darśayiṣyāmi cādhunā // Mo_4,33.19 //<br>
etat dṛśyaṃ nāsīt nāsti na bhaviṣyatīty etat | nanu katham aprasiddham 
etat darśitam darśyate darśayiṣyasi cety | atrāha sarvair iti | hi 
yasmāt | etat sarvair anubhūtam vartamāne ktaḥ | anubhūyate ity arthaḥ |
 suṣuptāv iti śeṣaḥ | suṣuptau hi sarve dṛśyātyantābhāvam anubhavanti ||
 MoT_4,33.19 ||<br>
<br>
<br>
<br>
abhyāsārtham punaḥ etad eva kathayati<br>
&nbsp;&nbsp;&nbsp;&nbsp;&nbsp;yathedam akhilaṃ śāntaṃ trijagat saṃvidambaram /<br>
&nbsp;&nbsp;&nbsp;&nbsp;&nbsp;idaṃ tattvaṃ tv asattvādi kuto 'tra syāt kathañcana // Mo_4,33.20 //<br>
idam anubhūyamānam | akhilaṃ trijagat | śāntam saṃvedyākhyakṣobharahitam
 | saṃvidambaram cidākāśam bhavatīti yathā iti yat bhavati | idam tat | 
tattvam paramārthaḥ bhavati | tu vyatireke | atra saṃvidākāśarūpe jagati
 | asattvādi | asattvam acinmayatvaṃ cety evamādi | kathañcana kutaḥ 
syāt kathañcanāpi na syād ity arthaḥ | dṛṣṭaṃ ca svapnajagataḥ 
saṃvidākāśātmakatvam iti na virodhaḥ || MoT_4,33.20 ||<br>
<br>
<br>
<br>
nanu tarhi jagad iti śabdapratyayau kathaṃ rūḍhiṃ gatāv ity | atrāha<br>
&nbsp;&nbsp;&nbsp;&nbsp;&nbsp;cic camatkurute cāru cañcalācañcalātmani /<br>
&nbsp;&nbsp;&nbsp;&nbsp;&nbsp;yat tayaiva tad evedaṃ jagad ity avabudhyate // Mo_4,33.21 //<br>
cañcalā bāhyonmukhatve spandānuviddhā | cit | acañcalātmani 
paramārthataḥ tathāsthitatvāt acañcale svasvarūpe | cāru samyak | yat 
camatkurute svarūpāmarśarūpam āsvādaṃ karoti | tayā eva na tv anyena | 
tad eva camatkaraṇam eva | jagad iti avabudhyate jñāyate | na jagannāma 
kiñcid aparaṃ vastu asti | cidāśrayaviṣayasya svātmaparāmarśasyaiva 
jagattvād iti bhāvaḥ || MoT_4,33.21 ||<br>
<br>
<br>
<br>
nanu tathāpi katham bheda iva dṛśyata ity | atrāha<br>
&nbsp;&nbsp;&nbsp;&nbsp;&nbsp;trailokyarūpo 'nubhavaś cidādityāṃśumaṇḍalam /<br>
&nbsp;&nbsp;&nbsp;&nbsp;&nbsp;kva vendvaṃśumator bhedo nirvikatthana kathyatām // Mo_4,33.22 //<br>
trailokyarūpaḥ trailokyākāraḥ | anubhavaḥ | trailokyam iti yāvat | cid 
evādityaḥ | tasyāṃśumaṇḍalam | bhavati | he nirvikatthana he amṛṣāvādin |
 tvayā kathyatām | kim ity apekṣāyām āha | kveti | indvaṃśumatoḥ 
jalamaṇḍalapratibimbitasūryāṃśumaṇḍalarūpasya indoḥ sūryasya ca | bhedaḥ
 kva bhavati | kasmin kāle deśe vā bhavati | yathā 
jalapratibimbitasūryāṃśumaṇḍalarūpasya candrasya sūryasya ca bhāsamāno 
'pi bhedaḥ paramārthataḥ nāsti | tathā 
bāhyāntaḥkaraṇapratibimbitacidādityāṃśumaṇḍalarūpasya jagataḥ 
cidādityasya ca bhāsamāno 'pi bhedaḥ nāsty evety arthaḥ || MoT_4,33.22 
||<br>
<br>
<br>
<br>
sarvathā bhedābhāvaṃ kathayati<br>
&nbsp;&nbsp;&nbsp;&nbsp;&nbsp;svabhāvato 'syāś ciddṛṣṭer ye unmeṣanimeṣaṇe /<br>
&nbsp;&nbsp;&nbsp;&nbsp;&nbsp;jagadrūpānubhūtes tāv etāv astamayodayau // Mo_4,33.23 //<br>
svabhāvataḥ yatnarahitam | asyāḥ ātmatvena puraḥsthāyāḥ | ciddṛṣṭeḥ 
cidākhyāyāḥ dṛṣṭeḥ | ye unmeṣaṇanimeṣaṇe svavyatiriktaparāmarśarūpam 
unmeṣaṇaṃ svamātraparāmarśarūpaṃ nimeṣaṇaṃ ca bhavataḥ | tau eva 
unmeṣanimeṣau eva | jagadrūpā yā anubhūtiḥ | jagad iti yāvat | tasyāḥ 
astamayodayau bhavataḥ | nimeṣaṇam astamayaḥ | unmeṣaṇam udayaḥ | atha 
vā unmeṣaṇam svarūpaprasāraḥ | nimeṣaṇam svarūpasaṅkocaḥ | iti kṛtvā 
unmeṣaṇam astamayaḥ | nimeṣaṇam udaya iti yojyam | tathā ca bhedagandho 
'pi nāsti | na hi unmeṣanimeṣavataḥ unmeṣanimeṣau bhinnau iti bhāvaḥ | 
etac ca svapne suṣuptau ca sarvapratītisākṣikam eveti nātrāyastam || 
MoT_4,33.23 ||<br>
<br>
<br>
<br>
kāraṇatvena samastajagatpradhānabhūtāhaṅkāravarṇanam prastauti<br>
&nbsp;&nbsp;&nbsp;&nbsp;&nbsp;ahamartho 'parijñātaḥ paramārthāmbare malaḥ /<br>
&nbsp;&nbsp;&nbsp;&nbsp;&nbsp;parijñāto 'hamarthas tu paramārthāmbaram bhavet // Mo_4,33.24 //<br>
ahamarthaḥ aham iti śabdābhidheyaṃ vastu | aparijñātaḥ paramārthataḥ 
kiṃrūpo 'yam ity ajñātaḥ san | paramārthāmbare cinmātrākāśe | malaḥ 
bhavati | deharūpatayāvasthānena tadācchādakatvāt | ācchādakatvam eva hi
 malasya svarūpam | tu vyatireke | parijñātaḥ paramārthataḥ evaṃrūpo 
'sāv iti jñātaḥ san | paramārthāmbaram cinmātrākāśa eva bhavati | 
tadrūpatāyām eva viśrāmāt || MoT_4,33.24 ||<br>
<br>
<br>
<br>
abhyāsārtham punaḥ punaḥ etad eva kathayati<br>
&nbsp;&nbsp;&nbsp;&nbsp;&nbsp;ahambhāvaḥ parijñāto nāhambhāve bhavaty alam /<br>
&nbsp;&nbsp;&nbsp;&nbsp;&nbsp;ekatām ambunevāmbu yāti cinnabhasātmanā // Mo_4,33.25 //<br>
parijñātaḥ paramārthataḥ kiṃniṣṭho 'yam iti jñātaḥ | ahambhāvaḥ 
ahaṅkāraḥ | ahambhāve nimittasaptamī | sthūlāhambhāvanimittaṃ na bhavati
 | kuta etad ity | atrāhaikatām iti | yataḥ saḥ ahambhāvaḥ cinnabhasā 
cidākāśarūpeṇa | ātmanā ekatāṃ yāti | kim iva | ambu iva | yathāmbu 
ambunā ekatāṃ yāti | tathety arthaḥ | paramārthataḥ kiṃniṣṭho 'yam iti 
ahaṅkāraparamārthasvarūpe jñāte sati ahaṅkāraḥ paramātmaniṣṭho bhavati |
 tataḥ śarīraniṣṭhatārūpām parimitatāṃ nāyātīti bhāvaḥ || MoT_4,33.25 ||<br>
<br>
<br>
<br>
nanu katham parijñātaḥ ahambhāvaḥ cidātmanā ekatvaṃ yāti ity | atrāha<br>
&nbsp;&nbsp;&nbsp;&nbsp;&nbsp;ahamādijagaddṛśyaṃ kila nāsty eva vastutaḥ /<br>
&nbsp;&nbsp;&nbsp;&nbsp;&nbsp;avaśyam eva tat kasmāc chiṣyate 'haṃvicāriṇaḥ // Mo_4,33.26 //<br>
kila niścaye | ahamādi<br>
<br>
<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;****<br>
<br>
<br>
<br>
<br>

</body></html>